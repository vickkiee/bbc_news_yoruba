Iná sọ nílé ẹ̀kọ́ alákọ̀bẹ́rẹ̀, akẹ́kọ̀ọ́ mẹ́tàlá dèrò ọ̀run,Awọn ọmọ ile ẹkọ alakọbẹrẹ mẹtala ti ọjọ ori wọn ko ju ọdun mẹsan an si mẹwaa lọ lo ti jade laye bayii lẹyin ti ina kan dede sọ ninu ilegbe wọn to wa ninu ọgba ile ẹkọ kan ni China. Ile ẹkọ alakọbẹrẹ Yingcai, to wa ni abule Yanshanpu, ni ẹkun Henan ni iṣẹlẹ naa ti waye. Ijọba ti fi ṣikun ofin mu alaṣẹ ile ẹkọ naa lagbegbe Nanyang bayii, iwadii si ti bẹrẹ lori ohun to ṣokunfa ina ọhun. Yatọ si awọn akẹkọọ to jade laye, ẹnikan ti wa nile iwosan nibi to ti n gba itọju, ara rẹ si ti n balẹ. Ọkan lara awọn olukọ ile ẹkọ naa sọ fun ileeṣẹ iroyin abẹle Hebei Daily pe ipele kẹta ni gbogbo awọn akẹkọọ ti ọrọ naa kan wa. Akẹkọọ bii ọgbọn lo wa ninu ilegbe naa lasiko ti ina ọhun ṣẹyọ, wọn si doola pupọ ninu wọn lai farapa. Ileeṣe iroyin abẹle Xinhua jabọ pe gbogbo akoko ti ina naa fi jo ko to wakati kan ki awọn oṣiṣẹ panpana to rẹyin rẹ. Xinhua jabọ siwaju si pe ile ẹkọ aladani ni ile ẹkọ ọhun, o si ti le ni ọdun mẹwaa ti wọn gbe e kalẹ. O ni awọn ọjẹwẹwẹ akẹkọọ ‘nursery’ ni wọn ti da pada sile lọdọ awọn obi wọn lẹyin iṣẹlẹ naa. Kii ṣe igba akọkọ ree ti ina yoo ṣẹyọ nibi ti awọn eeyan n gbe ni China latari ofin to rọ mọ abo ile ti ko rinlẹ to bo ṣe yẹ lorilẹ-ede naa. Ninu oṣu Kọkanla ọdun to kọja, ina sọ nile kan to wa niluu Luliang, lagbegbe Shanxi, eeyan mẹrindinlọgbọn lo ku nibẹ. Loṣu kẹrin ọdun kan naa, ina kan to sọ nile iwosan kan ni Beijing mu ẹmi eeyan mọkandinlọgbọn lọ.
Jẹ́ kí gbogbo ayé ó ríi pé o gbógun ti ìwà ìbàjẹ́ ní tòótọ́ - Afenifere rọ Tinubu,Ẹgbẹ Afẹnifẹre lo ti ṣe atunwi ipinnu rẹ lati ṣe atilẹyin fun ijọba to wa lori aleefa lorilẹede Naijiria ninu igbogun ti iwa ibajẹ ati iwa jẹgudujẹra. Ẹgbẹ naa sọ ọrọ yii ninu atẹjade kan ti akọwe iṣeto, Kole Omololu, fi sita. Ninu atẹjade naa ni wọn ti rọ Aarẹ Bola Tinubu lati fihan gbangba ni tootọ pe oun ṣetan lati dẹkun iwa jẹgudujẹra ni Naijiria. Afẹnifẹre lo ni ki Tinubu o rii pe iwadii to jinlẹ waye lori awọn ẹsun ikowojẹ to wa nileeṣẹ eto ẹlẹyinju aanu ati pipa oṣi rẹ, ki eyi o si waye lai si agabangebe kankan. Ẹgbẹ naa sọ ninu atẹjade ọhun pe: “gẹgẹ bi ẹgbẹ to ni ifarajin fun itẹsiwaju ati iduroore ilẹ yii, wọn ni awọn ti ṣetan lati ṣe atilẹyin fun ijọba lati le gbogun ti iwa ibajẹ. “Igbagbọ wa ni pe mimu opin ba iwa ibajẹ ni ọpakutẹlẹ ayika ti yoo mu ki idagbasoke ati anfani to dọgba le wa fawọn ọmọ Naijiria.” Afẹnifẹre wi pe “a rọ Aarẹ Bola Tinubu lati ṣe atunwi ipinnu rẹ ati ijọba to n dari lati mu idagbasoke to lọọrin ba ilẹ Naijiria. “Gẹgẹ bi aarẹ ati adari gbogbo ajọ ologun nilẹ yii, Tinubu ni lati fihan gbangba pe oun ṣetan lati yanju ohun to n jẹ iwa ibajẹ, leyi to n dena ilọsiwaju orilẹede yii lati ọjọ pipẹ. “A ni igbagbọ pe aifi aaye gba iwa ibajẹ lo lee mu ki ilẹ yii o tẹsiwaju. “Pẹlu gbogbo ohun ti a n gbọ nipa ileeṣẹ ẹlẹyinju aanu ati pipa oṣi rẹ lawujọ lẹnu ọjọ mẹta yii, a rọ aarẹ lati rii pe iwadii to kunna waye lori awọn ẹsun naa. “O di dandan lati ṣe ayẹwo finnifinni lori gbogbo inawo ti ileeṣẹ naa ṣe lati rii boya o bofin mu.” Ẹgbẹ naa koro oju si lilo biliọnu mẹrin naira lati ṣayẹwo orukọ awọn ti yoo jẹ anfaani eto ileeṣẹ na, ti wọn si beere pe elo gan ni yoo ku lati pin ti wọn ba lo biliọnu mẹrin lati ṣayẹwo orukọ. Afẹnifẹre wi pe “a ṣe atẹnumọ pataki iwadi yii lai ni ọwọ kan eru ninu ki otitọ o lee fara han. “Awọn ọmọ orilẹede yii lo fi igbagbọ wọn kọ Aarẹ Tinubu lọrun, to si di dandan ko fidi igbagbọ yii mulẹ nipa jijẹ olootọ ati kiko akoyawọ.”
"Àfàìmọ̀ káwọn tó pa Bola Ige má pa Olu Agunloye náà- Wole Soyinka,Ilumọọka onkọwe n ni, Ọjọgbọn Wole Soyinka ti koro oju si bi wọn ti gbe minisita ina mọnamọna ati irin inu ilẹ tẹlẹ ri, Olu Agunloye sí ọgbà ẹwọn to wa ni Kuje niluu Abuja. Ni Ọjọru ni wọn gbe Ọgbẹni Agunloye lọ sile ẹjọ lori ẹsun iwa ajẹbanu ti wọn fi kan an. Adajọ ileẹjọ ijọba apapọ naa niluu Abuja pàṣẹ pe ki wọn gbe Agunloye lọ sí ẹwọn ni Kuje titi ti wọn yoo fi gba beeli rẹ. Amọ, Soyinka kọminu ninu atejade kan to fi sita lori aabo minisita tẹlẹ ri naa ni ọgba ẹwọn ti wọn fi si. Soyinka ni awọn to pa minisita eto idajọ tẹlẹ ri, Bola Ige lọdun 2001 tun le ṣekupa Agunloye naa. ""O wu mi lati ṣe itaniji fun orilẹ ede Naijiria ati ijọba mo n kọminu lori aabo Agunloye. Awọn agbenipa ni wọn pa Oloye Bola Ige to jẹ minisita ina mọnamọna tẹlẹ lasiko tawon ọlọpaa to n ṣọ ọ lọ jẹun. To fi di oni, a o mọ awọn to ṣekupa Ige. Mo ti sọ laipẹ yii pe lori ọrọ jibiti akanṣe ileeṣẹ mọnamọna Mambilla ni wọn pa Bola Ige le lori. Olu Agunloye ṣiṣẹ pọ pẹlu mi lati ṣe iwadii ati lati ṣe awari awọn to pa Ige. Iwa omugọ lo maa jẹ lati ro pe awọn to pa Bola Ige le ṣekupa Agunloye naa. Eleyii ṣi le di ṣiṣe pẹlu bi wọn ṣe gbe e ju sẹwọn lojiji. Ẹ jẹ ki o ye gbogbo eeyan pe ti ohun kan ba ṣẹlẹ si ẹni to jẹ ẹlẹrìí gidi ni ahamọ, nigba naa ọrọ yii yoo ye onikaluku daadaa,"" Soyinka ṣalaye. Soyinka ti pe fun igbimọ oluwadii aladani tẹlẹ lati ṣe iwadii jibiti akanṣe iṣẹ ina mọnamọna eleyii to ti ṣakoba fun gbogbo ọmọ Naijiria fun bi ogun ọdun bayii. Ni oṣu Kejila ọdun 2023 ni ajọ EFCC kede pe awọn n wa Agunloye lori ẹsun iwe yiyi ati iwa ajebanu. Leyin naa ni wọn fi ọwọ ofin mu Agunloye, wọn si ti i mọle. Ohun ti a gbọ ni pe ajọ EFCC ṣe ifọrọwanilẹnuwo pẹlu Agunloye to ṣe minisita labẹ ijọba aarẹ Olusegun Obasanjo lori akanṣe iṣẹ mọnamọna Mambilla. Ẹwẹ, Obasanjo ti kọkọ fẹsun kan Agunloye pe o gbe iṣẹ akanṣe ileeṣẹ mọnamọna fun kọngila lai gba ibuwọlu lati ọwọ igbimọ alaṣẹ ijọba Naijiria. Amọ, Agunloye fesi pe ọrọ ko ri bẹẹ, o ni ko si otitọ ninu ọrọ Obasanjo."
Ìjọba ìpínlẹ̀ Oyo ti rí okú àwọn èèyàn míì níbi ìbùgbàmù Ibadan,Ijọba ipinlẹ Oyo ti sọ pe iye eeyan to ku nibi ibugbamu to waye niluu Ibadan lọjọ Iṣẹgun ti pe marun un bayii. Ṣaaju ni gomina Seyi Makinde ti kọkọ sọ pe eeyan meji lo jade laye nibẹ lalẹ ọjọ Iṣẹgun, ko to fi kun pe ẹni kẹta ti jẹ Ọlọrun nipe. Wayi o, ninu atẹjade kan ti alubadamọran si Malinde lori eto abo, Fatai Owoseni fi lede, o ni awọn tun ti ri oku eeyan meji mii nibẹ. Owoseni sọ pe “iṣẹ ṣi n lọ lọwọ nibẹ, lana, eeyan mẹta lo padanu ẹmi wọn ṣugbọn laarọ oni, mo gbọ lati ọdọ awọn agbofinro n ran awọ oṣiṣẹ eto ilera lọwọ pe awọn tun ti ri oku eeyan meji mii.” Awọn olugbe Adeyi Avenue, ni Bodija ti iṣẹlẹ naa ti waye ti di ẹbi iṣẹlẹ naa le awọn awakusa lai gba aṣẹ ijọba lori. Ẹwẹ, Aarẹ Bola Tinubu ti sọ pe awọn agbofinro gbọdọ ṣawari gbogbo awọn to lọwọ ninu iṣẹlẹ naa. Oniruru iroyin ẹlẹjẹ ni awọn eeyan ti gbe kiri ori ayeljara nipa ibugbamu to waye niluu Ibadan lalẹ ọjọ Iṣẹgun. Lọpọ igba ti irufẹ iṣẹlẹ bayii ba waye lawọn eeyan maa n gbe iroyin ẹlẹjẹ nipa irufẹ iṣelẹ bẹẹ fun idi kan tabi omiran Lara awọn iroyin ẹlẹjẹ to gbode ipa ibugbamu iklu Ibadan yii ni eyii to sọ pe ile itaja igbalode, Ace Mall ti dawo. Ṣugbọn awọn fidio ti a ri lẹyin atẹjde naa fi han pe digbi ni ile itaja ọhun ṣi duro. Arakunrin kan to n jẹ @MayorLadseriki_ ṣe afihan apakan orule ile itaja naa ti ibugbamu ọhun pa lara, o si sọ pe oun wa nibẹ lasiko iṣẹlẹ ọhun. Ẹlomiran loju opo X, David Fatunmbi, ṣafihan ile itaja naa, to ṣi duri digbi, bo tilẹ jẹ pe apakan awọn gilaasi rẹ ti fọ. Yatọ si ile itaja Ace Mall yii, oniruru ọrọ lawọn eeyan tun sọ loju opo X nipa iṣẹlẹ ọhun. Lara awọn nnkan ti awọn eeyan n sọ ni pe iṣẹ ọwọ awọn agbesumọmi ni ibugbamu naa, ati pe awọn araalu ni lati maa ṣọ ara wọn lasiko yii. Ṣugbọn nigba to n gba awọn akọroyin sọrọ, gomina ipinlẹ naa, Seyi Makinde sọ pe iwadii ti awọn kọkọ ṣe ti fidi rẹ mulẹ pe ado oloro ti awọn to n wakusa lai gba aṣẹ ijọba ko sile lo ṣokunfa iṣẹlẹ ọhun. Wayi o, eeyan mẹta lo jade laye latari iṣẹlẹ naa, nigba ti awọn 77 farapa. Ijọba ipinlẹ Oyo ti ke si awọn olugbe agbegbe Adeyi, ni Bodija, niluu Ibadan lati fi agbegbe naa silẹ latari ibugbamu nla to waye nibẹ lalẹ ọjọ Iṣẹgun. O tun ke si awọn ile iwosan lagbegbe ọhun lati maa ṣetọju awọn eeyan to farapa ti wọn ba gbe wa si ọdọ wọn lai jafara. Ṣaaju ni ibugbamu naa ti kọkọ sọ ọpọ olugbe ilu Ibadan sinu ibẹrubojo lalẹ ọjọ Abamẹta, eyii ti iroyin ni o waye lẹyin ti awọn kan to n ṣiṣẹ iwakusa ko ohun ibugbamu sile. Oniruru fidio lo ṣafihan awọn ile to wo ati awọn eeyan to farapa lẹyin ibugbamu naa. Akọroyin BBC foju ganni bi wọn ṣe doola ọkunrin agbalagba kan labẹ ile to dawo laarọ Ọjọru. Pupọ ninu awọn eeyan agbegbe naa lo wa n ẹkun mu pẹlu ireti pe awọn ololufẹ wọn ko faragba ninu iṣẹlẹ ọhun. Ọkan ninu awọn eeyan naa to n ṣiṣẹ ile kikun sọ fun BBC pe “ana ode yii ni mo ṣi n kun ọkan lara awọn ile to dawo ti mo si sọ pe mo maa tẹsiwaju lonii lẹyin ti mo gba ibẹ lọ sile ijọsin. “Mo ti n pe ẹni to ni ile naa amọ ẹrọ ipe rẹ ko wọle, mo si ri pe ọkọ ayọkẹlẹ rẹ ti ba iṣẹlẹ naa lọ. Ẹlomiran, Aarinola ṣalaye fun BBC pe ori ẹrọ ilewọ loun ti n ba ẹnikan sọrọ ki ibugbamu nla naa to ṣẹlẹ, eyii to mu ki ẹrọ ilewọ oun ku lẹsẹ kan naa. O ni “Awọn ọmọ mi sare jade lati inu yara lati bere ohun to ṣẹlẹ lọwọ mi, a sare jade amọ a ko ri ohunkohun, lẹyin naa ni a bẹrẹ si n sare fun bii wakati mẹta nitori ko si ẹni to le duro sinu ile pẹlu oorun kẹmika ati ilẹkun pẹlu ferese to ti wo. Aarinola fi kun pe awọn ọmọ oun ko tii pada sinu ile naa lati igba ti iṣẹlẹ ọhun ti waye. Lara awọn olugbe agbegbe naa miran sọ pe awọn ṣi n wa awọn eeyan wọn, wọn ni igbagbọ wa pe lara awọn eeyan naa ṣi wa labẹ awọn ile to dawo. Ọkunrin kan ti ko fẹ fi orukẹ rẹ lede sọ pe ori lo ko oun yọ lọwọ iku ojiji nitori lẹyin iṣẹju mẹwaa ti oun fi ile ọga oun silẹ ni iṣẹlẹ ọhun waye. Ọkunrin naa bẹ awọn agbofinro pẹlu onije loju pe ki wọn ba oun yọ ọga oun ti igbagbọ wa pe o ṣi wa labẹ ile to dawo. Oriṣiiriṣii nkan lawọn eeyan ti n sọ pe o ṣe okunfa ibugbamu to rinlẹ eleyii to waye lalẹ ana ọjọ Iṣẹgun lopopona Dejo Oyelese lagbegbe Bodija niluu Ibadan. Ọpọ eeyan niluu Ibadan ni wọn sọ pe awọn gbọ iro ati didun ibugbamu naa bo tilẹ jẹ pe ọpọ ninu wọn lo n gbe ni adugbo to jina si ibi ti iṣẹlẹ ọhun ti waye. Awọn kan tiẹ sọ pe ilẹ riri lo ṣẹlẹ niluu Ibadan pẹlu bi ọpọ ile ti mi titi kaakiri ilu Ibadan nigba ti ibugbamu ọhun ṣẹlẹ. Amọ, gomina Seyi Makinde ipinlẹ Oyo ti tan imọlẹ si iṣẹlẹ ọhun. Makinde sọ ni pato ohun ti o ṣe okunfa ibugbamu naa ati awọn eeyan to ba iṣẹlẹ ọhun lọ to fi mọ awọn to farapa. Nigba ti Makinde ṣe abẹwo sibi ti iṣẹlẹ naa ti waye, o ṣapewuye iṣẹlẹ ọhun gẹgẹ bi eyi to ba ni lọkan jẹ nitori o mu ẹmi lọ. Gomina ipinlẹ Oyo ṣalaye pe iwadii ti fihan pe ado oloro tawọn eeyan kan to n wa kusa lọna aitọ ko pamọ sibi kan lo ṣokunfa ibugbamu naa. Makinde ni iwadii si n lọ lọwọ lori iṣẹlẹ ọhun, amọ gbogbo ẹni to ba wa nidi ibugbamu yii ni yoo foju wina ofin. ‘’Lẹsẹ kẹsẹ ni awọn oṣiṣẹ adoola ẹmi ti ipinlẹ Oyo ti lọ sibi ti iṣẹlẹ naa ti waye ti wọn si bere si ni ṣiṣẹ bakan naa. Wọn ṣiṣẹ lati alẹ di aarọ Ọjọru ni, oriṣiiriṣii irinṣẹ idoola ẹmi, ọkọ anbulaunsi atawọn eṣọ eleto lo ti wa nibẹ. Ni bayii, eeyan mẹtadinlọgọrin lo farapa ninu iṣẹlẹ naa, amọ, wọn ti gba itọju nile iwosan, wọn si ti pada sile wọn. Amọ, o ṣeni laanu pe eeyan meji lo ba iṣẹlẹ naa lọ, ki Ọlọrun tẹ wọn si afẹfẹ rere ki o si tu awọn ẹbi wọn ninu. Ijọba ipinlẹ Oyo ni yoo san owo itọju awọn eeyan ti wọn ṣeeṣe nibi iṣẹlẹ yii. Ijọba tun maa pese ilegbe fawọn ti ko nile lori mọ latari iṣelẹ yii,’’ Makinde lo sọ bẹẹ. Gomina ipinlẹ Oyo wa rọ gbogbo awọn eeyan ipinlẹ Oyo naa lati pe nọmba 615 fun iṣẹlẹ pajawiri nigba ti o tun rọ wọn pe ki wọn fara balẹ ati pe ki wọn jina si ibi ti ibugbamu naa ti waye kawọn oṣiṣẹ adoola ẹmi le raye ṣiṣẹ wọn. Alukoro ileeṣẹ ọlọpaa ni Naijiria, Olumiyiwa Adejobi ṣalaye loju opo X rẹ pe ileeṣẹ ọlọpaa ko ti le sọ ohun to ṣokunfa ibugbamu naa ni pato. Bakan naa ni o tun sọ pe ileeṣẹ ọlọpaa ko le sọ iye yan to farapa tabi to ku ninu iṣẹlẹ naa. Adejobi ni awọn oṣiṣẹ adoola ẹmi ṣi n ba iṣẹ wọn lọ bayii. Agbẹnusọ ọlọpaa ni kọmiṣọna ọlọpaa ipinlẹ Oyo ti kọwọọ rin pẹlu awọn lọga lọga lẹnu iṣẹ ọlọpaa lọ sibi ti ibugbamu naa ti waye lati mọ ohun to ṣẹlẹ gan an. Bakan naa lo sọ wi pe awọn ọlọpaa ti wa nibẹ lati rii pe awọn eeyan ko maa huwa to lodi sofin.
"Nǹkan tó le fa irú èsúkè tó sọ Sisi Quadri di èrò iléèwòsàn kó tó kú,Muktar Oyebamiji to jẹ ọkan lara awọn aburo gbajumọ oṣere ati adẹrinpoṣonu to di oloogbe, Tolani Quadri Oyebamiji, ti ọpọ tun mọ si Sisi Quadri, ṣalaye fun BBC Yoruba pe esuke lo bẹrẹ si ni i ṣe oloogbe naa lera-lera ti awọn fi gbe e lọ sile iwosan. Ọgbẹni Muktar sọ pe ni ọjọ kọkandinlogun, oṣu Keji ni awọn pe, Quadri ṣubu nibi to ti n ṣere itage lọwọ. Eyi to mu ki ẹbi rẹ lọ ọ gbe wa sile. ""A si gbe wọn lọ sile iwosan, wọn si sọ pe aisan iba ni wọn ni, eyi ti wọn ṣe itọju wọn nibẹ."" Muktar fidi rẹ mulẹ pe ọjọ kẹrindinlọgbọn, oṣu Keji ni Sisi Quadri jade kuro nile iwosan lẹyin to gba itọju tan. Yatọ si aisan iba ti Sisi Quadri ni, aburo rẹ ọhun tun sọ fun BBC pe o ni aisan ọgbẹ inu amọ wọn n tọju rẹ. Aburo oloogbe naa ṣalaye pe lọjọ kejidinlọgbọn, oṣu Keji, ni oloogbe ṣadeedee bẹrẹ si ni ṣe esuke lera-lera. ""Nigba ti esuke naa ko duro ni dokita ile iwosan ti a gbe wọn lọ sọ pe ki a maa lọ ile iwosan ẹkọṣẹ iṣegun fasiti LAUTECH niluu Ogbomoso. Fun ra rẹ naa lo fi ẹsẹ rin wọ ile iwosan LAUTECH nibi ti o ti pada jade laye."" Gẹgẹ bi awọn akọṣẹmọṣẹ dokita oniṣegun ṣe ṣalaye, esuke maa n ṣẹlẹ nigba ti iṣan to so ẹdọ-foro mọ aya ba ṣadeedee kako, ti eeyan si n mi gule gule. Awọn dokita ni esuke le ṣadeedee ṣẹlẹ si eeyan, o ṣi tun le ṣẹlẹ ni asiko ti eeyan ba n mu ọti, jẹun tabi mu siga lọwọ. Esuke maa n saba lọ fun ra rẹ ni, amọ, ti o ba ti n ju wakati bi meloo kan lọ, tabi ti o ti n to ọjọ meji, aisan kan to wa ninu ara lo maa n ṣaba ṣe okunfa iru esuke bẹẹ. Dokita Diana Greene-Chandos to jẹ onimọ nipa itọju ọpọlọ nile ẹkọ giga fasiti Ohio l'Amerika sọ pe ti eeyan ba n se esuke lera lera, o le jẹ apẹẹrẹ pe ẹni naa fẹ ẹ ni aarun rọparọsẹ. O ni esuke naa le l'agbara de bi wi pe, wọn maa ni lati gbe iru ẹni bẹẹ lọ si wọọdu ti wọn ti n fun awọn alaisan ni itọju pajawiri. Dokita Greene-Chandos ṣalaye pe iru ẹni ti o ba ṣe esuke yii maa ri pe aya n dun oun, pajapaja n mu un ni gbogbo ara ati pe ẹni naa ko tun ni riran daadaa. O ni irufẹ esuke yii maa n lagbara gan an, to si nii ṣe pẹlu aarun rọparọsẹ to maa n ṣakoba fun ẹgbẹ kan ninu ọpọlọ. Awọn onimọ ìṣẹgun fidi rẹ mulẹ pe esuke to l'agbara ko fi bẹẹ wọpọ. Wọn ni o maa n ṣoro lati mọ ohun to ṣe okunfa esuke gan an. Awọn dokita onimọ ìṣẹgun sọ pe esuke lile le sọ eeyan di ero ile iwosan, amọ, wọn ni ko wọpọ rara pe o le pa eeyan. Wọn sọ pe esuke lile le ṣẹlẹ nigba ti ẹmi ba ti fẹ bọ lara eeyan, amọ, aisan to ti wa ninu ara lo maa n ṣe okunfa eleyii. Wọn fidi rẹ mulẹ pe o le jẹ oogun ti eeyan lo lasiko to ṣe aisan lo gb'ọwọ odi ti o si di esuke. Awọn dokita ṣalaye pe ti esuke ba ti n ju ọjọ meji lọ, onitọun ni lati lọ ile iwosan ni kiakia lati ri dokita. Wọn ni ti esuke ba ti n ṣe eeyan lera-lera, yala lasiko ti o n jẹun tabi sun lọwọ, o yẹ kí ẹni naa gba ile iwosan lọ ki o to di nnkan nla. Wọn ni dokita lo le ṣe oniruuru ayẹwo lati mọ ohun ti o ṣe okunfa esuke lile naa. Awọn dokita ni esuke le dawọ duro nigba ti eeyan ba ti gba itọju lori aisan to n fa a."
Ṣé lóòtọ́ọ́ ni ìjọba ìpínlẹ̀ Ondo ti kéde ètò ìsìnkú Gómìnà tẹ́lẹ̀ Akeredolu?,Lati bii ọsẹ kan sẹyin ni awọn kan ti n pin iroyin kan loju opo atẹjiṣẹ WhatsApp  eyi ti wọn pe ni alakalẹ eto isinku gomina ipinlẹ Ondo to papoda, Oluwarotimi Akeredolu. Iroyin sọ pe ọjọ kẹtalelogun oṣu Keji ọdun yii ni  Akeredolu yoo wọ kaa ilẹ sun. Koda, ileeṣẹ iroyin ori ayelujara kan naa bawọn gbe pe alakalẹ naa wa latọwọ ijọba ipinlẹ Ondo. Ninu ilana isinku ọhun, eto yoo bẹrẹ lati ilu Ibadan titi de ile ijọba nilu Akurẹ, ti yoo si pari si ilu Owo to jẹ ilu abinibi Akeredolu, nibi ti wọn pe isinku yoo ti waye. Ẹwẹ, oniruuru awuyewuye lo ti jẹyọ lẹyin ti awọn kan fi alakalẹ naa lede. Bi awọn kan ṣe n beere ẹni to fọwọ si alakalẹ naa, lawọn miran n beere ipa ti mọlẹbi oloogbe, ijọba ipinlẹ Ondo, to fi mọ awọn gomina ilẹ Yoruba to ku yoo ko ninu isinku ọhun. Bẹẹ lawọn kan wi pe alakalẹ yii lo ti fa ija laarin gomina ipinlẹ Ondo, Lucky Aiyedatiwa, ati akọwe ijọba ipinlẹ naa, Ọmọbabinrin Oladunni Odu. Awọn agbọyisọyi naa wi pe Odu lo gbena woju Aiyedatiwa ninu ipade igbimọ iṣejọba ipinlẹ naa tori pe Aiyedatiwa ko fi orukọ akọwe ijọba ọun sinu igbimọ ti yoo ṣeto isinku naa. Wọn ti lẹ tun fi kun pe eyi lo faa ti ijọba ko tii fi alakalẹ naa lede taara. Ninu ọrọ lati fesi si itankalẹ ahesọ nipa aawọ oun ati gomina lori ọrọ alakalẹ isinku Akeredolu, akọwe ijọba ipinlẹ Ondo, Ọmọbabinrin Oladunni Odu wi pe irọ nla ni pe oun yaju si Aiyedatiwa. Odu, ninu atẹjade to fi fesi sọrọ naa wi pe “ẹni ti ko ba mọ ohunkohun nipa iṣejọba nikan lo le maa bawọn sọ pe mo yaju si gomina. “Mo ni ọwọ gidi fun ọfiisi gomina, ti eleyi si han gbangba. Bakan naa ni mo bọwọ fun Gomina Aiyedatiwa to jẹ ‘arakunrin’ mi. “Ki awọn to ba n gbiyanju lati da omi alaafia ipinlẹ Ondo ru o ranti ẹsan, ati pe awọn alalẹ ipinlẹ yii yoo kọju ija siru ẹni bẹẹ.” Akọwe ijọba naa wa rọ Gomina Aiyedatiwa la ti wo saakun awọn ọmọ igbimọ iṣejọba rẹ lati lee mọ awọn agbọyisọyi to n sọ ohun ti ko ṣẹlẹ ninu ipade wọn ki wọn too ba iṣejọba rẹ jẹ. Lati lee fi idi ọrọ mulẹ, BBC Yoruba kan si agbẹnusọ gomina ipinlẹ Ondo, Ọmọọba Ebenezer Adeniyan. Adeniyan ṣalaye pe ijọba ipinlẹ naa ko tii kede ilana isinku gomina wọn tẹlẹ to papoda. Agbẹnusọ gomina naa wi pe “ijọba ko fọwọ si alakalẹ ti wọn n pin kiri lori ayelujara”. O fi kun un pe ijọba ipinlẹ naa yoo kede ilana isinku Amofin-agba Oluwarotimi Akeredolu lai pẹ. Akeredolu to jẹ gomina ipinlẹ Ondo lati ọjọ kẹrinlelogun, oṣu keji, ọdun 2017 dagbere faye ni ọjọ kẹtadinlọgbọn, oṣu kejila, ọdun 2023 lẹyin ọpọ oṣu ti aisan jẹjẹrẹ ti ba a finra. Ko si ẹni to waye ti ko ni ku. Akeredolu jade laye lẹyin aarẹ to ti ba finra fun igba diẹ. Ohun ni Gomina ipinlẹ iwọ oorun Naijiria keji ti yoo ku lori oye. Ninu itan oloṣelu Naijiria awọn eeyan ko ni gbagbe Rotimi Akeredolu to jẹ akọṣẹmọṣẹ agbẹjọro agba to si tun jẹ gbajugbaja oloṣelu ni Naijiria. O fi iyawo ati awọn ọmọ silẹ lọ. Ọdun 1956 ni wọn bi Oluwarotimi Odunayo Akeredolu to si jẹ ọmọ ilu Owo ni ipinlẹ Ondo. Arakunrin ni inagijẹ rẹ ti ọpọ a maa fi pe paapa lagbo oṣelu ipinlẹ Ondo nibi to ti jẹ Gomina fun saa ẹmeeji ọtọọtọ. Ile ẹkọ ibẹrẹ Government School lo ti bẹrẹ ẹkọ rẹ to si tẹsiwaju lati ibẹ lọ si St Aquinas College, Loyola College ni Ibadan ati Comprehensive High School Aiyetoro nibi to ti gba sabuke ile ẹkọ girama. FasitiObafemi Awolowo ni Ile Ife lo ti kẹkọ nipa imọ ofin to sipari ẹkọ rẹ lọdun 1977. Ọdun 1978 ni wọn pe si ẹgbẹ awọn agbẹjọro lorileede Naijiria. Idi iṣẹ agbẹjọro yi lo ti di ilumọọka to si pada de ipo agbẹjọro agba iyẹn Senior Advocate of Nigeria,SAN lọdun 1998. Laarin ọdun 2008-2010 o jẹ alaga ẹgbẹ awọn agbẹjọro Naijiria. Lasiko to wa lori ipo yi lo sọrọ nipa ipo ilera aarẹ Naijiria tẹlẹ Umaru Musa Yar'Adua to si ni o yẹ ki Yar''Adua gbe ijọba kalẹ fun igbakeji rẹ tori pe ko le maa ṣe ijọba nipo ailera. Ọrọ ṣiṣe ijọba niupo ailera yi yoo pada wa kan Akeredolu naa to kọ lati fi ipo silẹ fun igbakeji rẹ nigba ti aarẹ de kaṣan ara rẹ mọlẹ. Lara ipo ti Akeredolu tun dimu nipa iṣẹ imọ ofin ni ti Agbẹjọro agba ati Kmiṣana feto idajọ ni ipinlẹ Ondo laarin ọdun 1997 si ọdun 1999. Lọdun 2012, ẹgbẹ awọn agbẹjọro ṣe ayẹsi rẹ nipa fifi olu ileeṣẹ wọn lAbuja peri Akeredolu fun ipa ribi to ko nipa idagbasoke ọrọ imọ ofin ni Naijiiria.
Àwọn oníṣẹ̀ṣe péjú pẹsẹ̀ síbi ayẹyẹ ọdún Iyemọja nílùú Babanloma ní Kwara,Ilu Babanlmo ni ijoba ibilẹ Ifẹlodun ipinlẹ Kwara gbalejo ọgọọrọ awọn oniṣẹse ni Ọjọbọ oṣu Kinni lati se ayẹyẹ  ọdun Iyemọnja ni ilu naa. T'ilu ti'fọn ti liili fi wọ ọja ni wọn fi ki arugba Iyemoja kaabọ laarọ Ọjọbọ sibi ajọdun naa. Nkan bi ago mẹwa owurọ ni arugba Iyemọja wọlu lẹyin ti o ti lọ si odo ni owurọ  pẹlu awọn oniṣẹṣe ti wọn ti lọ ṣe adura. Lasiko to n ba aṣoju BBC Yoruba sọrọ, ọba iṣẹṣe ipinle Kwara, Ajakori Ibrahim Oloye Balogun olu ọdẹ ilu Baba lomọn ṣalaye pe ọdọọdun ni ọdun Iyemoja maa n waye ni ilu na. O ṣalaye siwaju si pe ọdun Iyemoja bẹrẹ ni ilu naa nigba iwasẹ lasiko ti awọn agboole Ègún  ọkọ wa tẹdo si ilu naa ti wọn si gbe oriṣa Iyemoja wọn dani. Lati gba naa ni wọn ti n ṣe ayẹyẹ ọdun ọhun ni ilu Babalọmon, gbogbo awọn oniṣẹṣe ilu naa lo si jọ maa n ṣe ọdun naa titi di asiko yi. Wọn n ṣe ọdun Iyemọja ni ilu Babanloma nitori pe wọn ni gbagbọ ninu rẹ gẹgẹ bi ọkan lara awọn oriṣa ti wọn n ran si Eledumare nigba iwasẹ tí wọn si n ṣee titi di asiko yi. Ti arugba Iyemọja ba ti de lati odo yoo bẹrẹ si ni wọn omi si inu ilu pẹlu  iwure si ilu, ti wọn yoo si maa kọrin fun un, tawon onilu naa yio si maa sọ kọngọ silu.
Èyí ni bí Pásítọ̀ T.B. Joshua ṣe bo àṣírí ìpànìyàn rẹpẹtẹ nígbà tí ṣọ́ọ̀ṣì rẹ̀ dàwó l'Eko,Iṣẹ iwadii ikọ iroyin BBC ti ṣawarii bi Pasitọ agba nni, T.B Joshua ṣe tọju awọn oku eeyan to ku nigba ti ṣọọṣi rẹ da wo lulẹ lọdun 2014, to si tun dunkooko mawọn ẹbi teeyan wọn ku ti wọn ko fi le wi nnkankan. Iṣẹlẹ ileejọsin to dawo naa lo buru ju ninu itan nipa ile ijọsin to wo ri nilẹ Adulawọ. Eeyan ọgọrun-un kan ati mẹrindinlogun (116) lo doloogbe ninu iṣẹlẹ naa. Iṣẹ iwadii BBC yii fi aridaju iṣẹlẹ ṣọọṣi to wo lọdun mẹwaa sẹyin naa han kedere lati inu ijọ Synagogue Church Of All Nations (SCOAN), a ri i ifiyanjẹni to waye ninu ileejọsin agbaye ọhun latọwọ oludasilẹ rẹ. Ṣugbọn ọjọ keji lẹyin ti ṣọọṣi naa wo, lọjọ kejila oṣu kẹsan-an ọdun 2014, Pasitọ T.B Joshua kede fun gbogbo aye pe baaluu kan to kọja labala ibi to wo lulẹ naa lo fa a to fi wo.  Ibẹ si lawọn arinrinajo n de si. Eyi tako abajade esi igbimọ oluyẹwo ipinlẹ Eko to ni aitẹle ilana ile kikọ lo jẹ ki ẹka ibi igbalejo naa wo lulẹ. Wọn ni wọn kọ ile naa nilana ti ipilẹ rẹ ko duro daadaa lo ṣe wo. Awọn o ṣoju mi koro nilee ijọsin SCOAN fidi ẹ mulẹ, pe irọ nla ni T.B Joshua pa lori baalu to lo kọja. Wọn lawọn ti kilọ fun un lọpọ igba kiṣẹlẹ naa too ṣẹlẹ, oun lo kọti ọgbọin simọran awọn. ‘’O mọ pe ile yẹn ko duro daadaa, a ti sọ fun un ko too ṣẹlẹ pe ile naa n mìn bii pe o fẹẹ wo. ‘’Ọpọlọpọ eeyan lo ku lẹsẹkẹsẹ nigba tile yẹn wo, awọn to ha si iho ilẹ si le lọgọrun-un. Mo n gbọ tawọn eeyan n pariwo ẹ gba wa. ‘’Nigba to ya, a ko gbọ daadaa mọ, wọn ti n ku lọ titi ti wọn fi ku patapata’’ Emmanuel, ọkan ninu awọn eeyan to ti lo ju ọdun mẹwaa lọ ni ṣọọṣi SCOAN lo sọ eyi fun BBC. ‘Awọn to padanu ẹya ara ko lonka yatọ sawọn to ku’ Ẹya ara bii ẹsẹ ati oju awọn ẹlomi-in nileejọsin naa ba iṣẹlẹ yii lọ, abala ile to wo lu wọn lo si fa a. ‘T.B Joshua gbe ile naa ga ju iye àjá tijọba fọwọ si lọ’ Rae, obinrin kan lati UK, to lo ọdun mejila ni ṣọọṣi Sinagọgu, sọ fun BBC pe Oloogbe T.B Joshua kọ ṣọọṣi naa ga ju iye aja tijọba fọwọ si fun un lọ. O ni oju oun lo ṣe nigba ti Pasitọ T.B Joshua n paṣẹ fawọn oṣiṣẹ to n kọ ile naa pe ki wọn fi kun iye aja rẹ. ‘Awọn olujọsin kọminu, wọn ni ẹmi ko ba maa ṣofo bẹẹ ka ni Joshua tete dahun si iṣẹlẹ naa ni’ ‘Odidi ọjọ kan gbako ni ko fi jẹ kawọn eleto pajawiri wọle lati ṣiṣẹ wọn lẹyin ti ile wo’ Awọn o ṣoju mi koro fidi ẹ mulẹ pe, Pasitọ T.B Joshua ko jẹ kawọn ẹṣọ to n ri si iṣẹlẹ pajawiri wọle lẹyin iṣẹlẹ naa. Gbogbo oju ọna pajawiri lo di pa mọ wọn. Awọn ẹka iroyin si gbe e jade lododo pẹlu nigba naa. Ikọ BBC to wa nibẹ pẹlu sọ pe awọn eeyan gbiyanju lati doola awọn to wa labẹ ile naa, wọn sa agbara wọn lai ni irinṣẹ kan pato, ki ẹmi ti yoo ṣegbe le dinku. ‘Pasitọ T.B Joshua paṣẹ pe kawọn oṣiṣẹ rẹ ko awọn oku pamọ, kawọn oniroyin ma baa ri i’ Yatọ si Micheal, ọmọ ẹyin pasitọ naa, awọn mẹta mi-in tun ṣalaye bi Joshua ṣe paṣẹ pe kawọn maa ko awọn oku pamọ loru kawọn akọroyin ma baa ri i. Awọn meji ninu awọn oṣiṣẹ naa ni wọn ni ki wọn maa ka gbigbe oku naa silẹ, wọn fidio rẹ bo ṣe n lọ. ‘’ A n fidio rẹ bi wọn ṣe n gbe awọn oku naa sinu apo, oku eeyan rẹpẹtẹ bii ẹni gbe oku ẹran loko’’ Bẹẹ ni Micheal wi. Obinrin kan, Chloe lati UK, toun naa jẹ ọmọ ẹyin Joshua tẹlẹ sọ pe, ‘’ Bi mo ṣe wọnu mọto lagbegbe ibi tawọn oku naa wa ni mo bẹrẹ si i gboorun buruku kan, dẹrẹba lo sọ fun mi pe oku eeyan lo kun inu mọto naa. O lawọn fẹẹ gbe wọn lọ kawọn akọroyin ma baa ri i ni’’ Bo tilẹ jẹ pe awọn oluwadii iṣẹlẹ naa sọ pe kijọba Eko pe Joshua lẹjọ fun ẹsun ọdaran, ti wọn si pe e si kootu, ọkunrin naa ko yọju si kootu ri ‘’ Ọpọlọpọ owo dọla, rand ati naira lo ṣiṣẹ abẹtẹlẹ tẹjọ fi ku s’Ake’ Iwadii fi han pe ọpọlọpọ owo dọla, rand ti South Afrika pẹlu naira Naijiria lawọn eeyan Joshua fi di awọn to padanu eeyan wọn lẹnu. Owo nla nla ni wọn fi tu wọn loju ti ẹjọ naa fi dohun igbagbe. 85 awọn eeyan to doloogbe naa jẹ ọmọ South Afrika ‘Apo owo ni wọn gbe fun mi pe ki n lọọ fawọn ẹbi teeyan wọn ku labẹ ile naa ni South Africa’’ Shile, olutẹle T.B Joshua tẹlẹ ṣalaye pe iṣẹ ti wọn foun ni lati gbe apo owo nla lọ fawọn mọlẹbi teeyan wọn ku ninu iṣẹlẹ naa ni South Africa. ‘’A maa n sọ fun wọn pe wọn o gbọdọ ba oniroyin kankan sọrọ. Wọn o gbọdọ sọ bohun kohun ṣe ṣẹlẹ. A n pa ohun mọ agogo wọn lẹnu pẹlu owo ni’’ Mọlẹbi South Africa mẹta ti wọn padanu eeyan wọn ba BBC sọrọ Ọkunrin kan,Llwandle Mkhulisi, lati Johannesburg, to padanu aburo rẹ obinrin sinu iṣẹlẹ naa ko gba owo ti wọn gbe wa fun un. O ṣapejuwe owo naa fun BBC bii owo ẹjẹ. Sonny Madzhiye, lati Benoni, sọ fun BBC pe oun ti kọkọ 50,000 rand lọwọ awọn ti Joshua ran wa nigba tọmọ oun obinrin torukọ ẹ n jẹ Sibongile, ku ninu iṣẹlẹ ile to wo naa. O ni nigba to ya loun ko gba a lọwọ wọn mọ. Oun ri i pe wọn n fowo naa dena oun lati ja fẹtọọ oun ni. Gbogbo itakurọsọ rẹ pẹlu Oloogbe T.B Joshua lori ọrọ owo naa lo fi han BBC. Ms Madzhiye lati South Africa kan naa pe SCOAN lẹjọ nigba naa ni, ẹjọ ọhun ṣi wa ni kootu ni Naijiria. ‘’Awọn akọroyin kan naa gba dọla lọwọ T.B Joshua nigba yẹn’ Awọn akọroyin kan n wa si ṣọọṣi SCOAN lẹyin iṣẹlẹ naa ti wọn n gbowo lati bo ododo mọlẹ, gẹgẹ bi Chloe, to ṣiṣẹ lẹka iroyin ṣọọṣi naa ṣe sọ fun BBC. ‘’A maa n ri awọn akọroyin ti wọn maa n wa, bi wọn ba n lọ, pẹlu apo iwe to kun fowo dọla ni’’ Akọroyin Naijiria kan, Nicholas Ibekwe, dọgbọn gba ohun T.B Joshua silẹ lori foonu, a si gbọ ti pasitọ naa n sọ fun un pe ki lo ku too tun fẹẹ kọ bayii o’’ Eyi jẹ lẹyin to ti fun awọn akọroyin kan lowo. ‘T.B Joshua dawọ bo gbogbo iṣẹ ibi rẹ mọlẹ, o fowo ra wọn pa’ ‘’Gbogbo iṣẹ ibi rẹ dawọ bo mọlẹ, o fowo ra gbogbo eto pa’’ Bẹẹ ni Emmanuel wi Ọdun 2021 ni T.B Joshua ku lẹni ọdun mẹtadinlọgọta (57) ‘Wọn ko ṣẹṣẹ maa sọrọ aburu nipa T.B Joshua, ahesọ ni- Awọn alakooso ijọ naa bayii’ BBC kan sawọn alakooso SCOAN lasiko yii lati sọrọ lori iwadii wa, ṣugbọn wọn ni ahesọ ni gbogbo ẹ. Wọn ni oni kọ ni wọn ti n sọ ohun ti ko ri bẹẹ nipa baba awọn ninu Oluwa.
Ọba Frederik X gorí oyè, ẹgbẹgbẹ̀rún èèyàn péjú síbi ayẹyẹ Ọba tuntun ní Denmark,Ogunlọgọ eeyan lo peju pesẹ si ibi iwuye Ọba Frederik Kẹwaa to gori itẹ awọn baba nla rẹ gẹgẹ ọba orilẹede Denmark. Frederik rọpo iya rẹ lori itẹ ọhun eyi ti ẹgbẹẹgbẹrun peju sibẹ lati wo. Nigba to n ba awọn eeyan sọrọ nibi ayẹyẹ naa, Ọba Frederik ti oju rẹ leroro fun omije sọ fawọn eeyan pe oun maa jẹ ọba ti yoo so awọn eeyan pọ fun ọjọ iwaju. Bakan naa lo gboṣuba fun iya ẹni to fi ipo naa silẹ lẹyin to ti wa lori oye fun ọdun mejilelaadọta. Iya rẹ ni ọba akọkọ ti yoo fipo ọba silẹ fun ra rẹ ninu itan orilẹede Denmark ni bii ẹgbẹrin ọdun bayii. Bo tilẹ jẹ pe wọn o fẹ pariwo pẹlu eto ifinijoye ọhun, ọpọ eeyan lo peju siwaju Christiansborg Castle nibi ti eto naa ti waye lọjọ Aiku. Igba mẹta ọtọtọ lawọn eeyan sọ pe ki Ọba Frederik pẹ lori oye nibi ayẹyẹ to waye ni aafin. Ẹwẹ, Olootu ijọba Mette Frederiksen lo kede Frederik gẹgẹ bi Ọba Denmark, Greenland ati Faroe Islands. Nigba ti o n ba awọn eeyan sọrọ, Ọba Frederik sọ pe gbogbo ọjọ aye oun ni oun fi ṣe igbaradi lati jẹ ọba ti yoo so awọn eeyan pọ fun ọjọ iwaju. O ni pẹlu ayọ, ibọwọfun ati iwuri ni oun fi gba ipo ọba orilẹede Denmark. Ọba Frederik ni iya oun ti di ẹni ti orukọ rẹ ko le parẹ mọ laelae ninu itan fun nkan nla ti o ṣe. Niṣe ni Ọba Frederik n fi ọwọ nu oju nun bi o ti n sọrọ niwaju ọpọ eeyan. Nibi ti o ti n sọrọ naa ni awọn ọmọ rẹ mẹrin ti darapọ mọ ọ to fi mọ Ọmọba Christian ọmọ ọdun mejidinlogun. Ariwo sọ nigba ti Ọba Frederik ati iyawo rẹ, Ọbabinrin Mary to jẹ ọmọbibi orilẹede Australia  fẹnu ko ara wọn lẹnu. Ọpọ eeyan lo duro loju popo lati ṣe idagbere fun Ọbabinrin Margarerthe ẹni ọdun mẹtalelọgọrin to kede igbesẹ rẹ lati fi ipo ọba silẹ lori tẹlẹfisan lọjọ aisun ọdun. Ọbabinrin Magareth ni oun gbe igbesẹ lati fipo naa silẹ latari iṣẹ abẹ ti oun ṣe lori ẹyin oun lọdun 2023. Magarethe yoo si maa jẹ Ọbabinrin bo tilẹ jẹ pe o ti fi ipo naa silẹ. Ọba Frederik ẹni ọdun marunlelaadọta ti di adari ile ọba ti o pẹ julọ nilẹ Yuroopu. Ẹwẹ, Ọba Ilẹ Gẹẹsi, Charles ati iyawo rẹ, Camilla naa ti ranṣẹ ikini ko oriire si Ọba Denmark tuntun, bakan naa ni wọn ki Ọbabinrin Margarethe ku aṣeyọri rẹ.
"Wo Gabriel Attal ọ̀dọ́mọkùnrin ẹni ọdún 34 tó di Olóòtú ìjọba orílẹ̀-èdè France,Ọdọmọkunrin ẹni ọdun mẹrinlelọgbọn, Gabriel Attal ti di olootu ijọba orilẹ ede France bayii. Aarẹ orilẹ ede naa, Emmanuel Macron lo yan Attal si ipo naa pẹlu ero rẹ lati sọ ìṣèjọba rẹ ji. Ni ẹni ọdun mẹrinlelọgbọn, Ọgbẹni Attal ni Olootu ijọba to kere julọ ninu itan orile-ede France. Ọgbẹni Attal ti gba ipo olootu ijọba orilẹ ede France to kere julọ mọ Laurent Fabius ti ẹgbẹ Socialist to jẹ olootu orilẹ ede naa lọdun 1984 leni ọdun mẹtadinlogoji. Attal rọpo Èlisabeth Borne to kọwe fipo silẹ gẹgẹ bi Olootu ijọba France lẹyin ọdun kan ati oṣu mẹjọ ni ọfiisi. Borne tiraka ni ipò rẹ lasiko to fi wa lori aleefa tori awọn ọmọ ẹgbẹ rẹ ko pọ to nile aṣofin. Minisita eto ẹkọ ni Attal jẹ ki o to di olootu ijọba France bayii. Didari orilẹ ede France fun eto idibo ile igbimọ aṣofin ilẹ Yuroopu loṣu kẹfa ọdun yii wa lara awọn iṣẹ to wa niwaju Attal. Oludamọran lasan ni Attal jẹ nile iṣẹ ijọba to n ri si eto ilera, amọ ojulowo ọmọ ẹgbẹ oṣelu Socialist ni i ṣe. Oun tun ni ""gay"" akọkọ ti yoo di ipo olootu ijọba mu. Ninu ọrọ rẹ nipa iyansipo Attal, aarẹ Macron ni ""mo ni igboya pe o koju osunwon lati ṣe itaji awọn akanṣe eto ijọba ti mo kede."" Attal naa fesi pe ""orilẹ ede France ko ba ifasẹyin dọgba bi ko ṣe isọdọtun ati igboya."""
Mọ̀ nípa Dele Giwa, àgbà akọ̀ròyìn tí ilé ẹjọ́ pàṣẹ pé kí ìwádìí ikú rẹ̀ bẹ̀rẹ̀ padà,Adajọ agba ni ile ẹjọ giga ti ijọba apapọ niluu Abuja, Inyang Ekwo ti pasẹ fun agbẹjọro agba lorilẹede Naijiria to tun jẹ minisita fun eto idajọ pe ki iwadii bẹrẹ pada lori iku gbajugbaja akọroyin, Dele Giwa. Nigba to n gbe idajọ kalẹ, Adajọ Ekwo sọ pe wọn gbọdọ pese awọn to lọwọ ninu iku awọn akọroyin lorilẹede Naijiria. Ọdun 1986 ni Dele Giwa jade laye lẹyin to tẹwọ gba ado oloro ti wọn fi sinu lẹta ni ọfisi rẹ nipinlẹ Eko. Yatọ si igbẹjọ nipa Ọgbẹni Giwa,  ile ẹjọ ọrọ naa kan gbogbo awọn to lọwọ ninu iku awọn akọroyin to n sisẹ wọn, ki wọn si fi iya jẹwọn ni ilana to ba ofin mu . Adajọ Ekwo wa rọ ijọba apapọ lati pese aabo to yẹ fun awọn akọroyin ni ilana ti ofin gbe kalẹ. Bi a ba ni ka maa p'ori akọni laarin awọn akọroyin orile-ede Naijiria, ko si igba ti ida Dele Giwa ko ni lalẹ gaaraga. Olootu agba iwe iroyin Newswatch jẹ ọkan lara awọn oniroyin ti o dantọ ni Naijiria ki ọlọjọ to de. Ọrọ iku rẹ jẹ nnkan to ṣokunkun titi di bi a ti ṣe n sọrọ yi. Orisirisi alaye si ni awọn eeyan ti fi sita lati na ika si awọn ti wọn lero pe o lọwọ ninu iku rẹ. A ko ridi eyikeyi awọn alaye yi fi mulẹ ṣugbọn ohun ti ko ruju ni pe ado oloro ni wọn fi pa Dele Giwa eleyi ti wọn gbe sinu apo ifiweranṣẹ si ni. Ninu ifọrọwanilẹnuwo kan pẹlu BBC, Kayode Soyinka to jẹ olootu iwe iroyin Newswatch ni London sọ pe oun ati Dele Giwa jijọ wa nile rẹ ni GRA lọjọ kọkandinlogun, oṣu Kẹwaa, ọdun 1986 ni. Iyawo Dele Giwa, Funmilayo gẹgẹ bi Kayode ti ṣe sọ gbe akara fun wọn ti wọn si jijọ n ṣaroye nipa bi awọn ọtẹlẹmuye ti ṣe fọrọ wa Dele Giwa lẹnuwo ṣaaju ọjọ naa. Ṣaa deede ni wọn gbọ ti eeyan kan n kan ilẹkun ti ọmọ Dele Giwa, Kayode si wa jiṣe apo iwe naa fun Dele Giwa lọjọ naa. Kete ti Dele Giwa ṣi apo iwe yii ni ado oloro bu gbamu ti o si gbina jẹ. Ori ko Kayode Soyinka yọ ninu ibagbamu ado oloro naa amọ o farapa diẹ. Ninu ifọrọwanilẹnuwo kan pẹlu BBC, Kayode Soyinka to jẹ olootu iwe iroyin Newswatch ni London sọ pe oun ati Dele Giwa jijọ wa nile rẹ ni GRA lọjọ kọkandinlogun, oṣu Kẹwaa, ọdun 1986 ni. Ọjọ buruku, Eṣu gbomi mu naa bọ si ọjọ Aiku. Iyawo Dele Giwa, Funmilayo gẹgẹ bi Kayode ti ṣe sọ gbe akara fun wọn ti wọn si jijọ n ṣaroye nipa bi awọn ọtẹlẹmuye ti ṣe fọrọ wa Dele Giwa lẹnuwo ṣaaju ọjọ naa.\n\nṢaa deede ni wọn gbọ ti eeyan kan n kan ilẹkun ti ọmọ Dele Giwa, Kayode si wa jiṣe apo iwe naa fun Dele Giwa lọjọ naa.\n\nKete ti Dele Giwa ṣi apo iwe yii ni ado oloro bu gbamu ti o si gbina jẹ.\n\nOri ko Kayode Soyinka yọ ninu ibagbamu ado oloro naa amọ o farapa diẹ. Toun ti pe wọn tara ṣaṣa gbe e lọ si ile iwosan, Kayode sọ pe ibẹ ni o dakẹ si. Nigba ti iṣẹlẹ yi waye lọdun 1986, Naijiria si wa labẹ ijọba ologun labẹ akoso Ọgagun Ibrahim Babangida. Igba akọkọ si re e ti wọn yoo fi ado oloro pa eeyan ni Naijiria. Iṣẹlẹ naa titi di oni jẹ eleyi ti awọn eeyan ṣi fi n ṣakawe ewu to wa nibi iṣẹ akọroyin ni Naijiria.
Eͅ sͅóͅra fún ìrìn aléͅ, eͅ yé sáré àsápajúdé - FRSC gba àwoͅn awakòͅ ní ìmòͅràn,Adari ileesͅeͅ ijoͅba to n risi irinna oͅkoͅ lorileͅede Nigeria, Dauda Ali Biu ti kesi awoͅn awakoͅ loju popo lati ri pe woͅn sͅoͅra fun irinajo aleͅ. Eyi ko seͅyin ikoͅlu to waye ni Oͅjoͅ Isͅeͅgun, ni opopona Kwali- Abaji ni ilu Abuja, ti eniyan meͅtadinlogun si gbeͅmi mi, amoͅ ti eniyan meͅrin farapa. Ali Biu ni iwadii isͅeͅleͅ naa fihan an pe oͅkoͅ akero nla ati tiroͅki lo koͅlu ara woͅn, eleyii to ni eniyan mejilelogun lo wa ninu oͅkoͅ naa. Bakan naa lo ni awoͅn meͅtadinlogun ninu awoͅn mejilelogun to jeͅ kiki oͅkunrin lo ba isͅleͅ naa loͅ. Adari ajoͅ FRSC naa ni awoͅn meͅrin to farapa naa w ani ileewosan nibi ti woͅn ti n gba itoͅju. Amoͅ eͅyoͅ eͅnikan ni ori ko yoͅ ti ko farapa ninu isͅeͅleͅ naa. Ali Biu roͅ woͅn lati masͅe sa ere asapajude loju popo, ki eͅmi woͅn ba le gun to fi moͅ awoͅn arinrinajo peͅlu. Bakan naa ni adari ajoͅ FRSC naa paroͅwa si awoͅn awakoͅ naa lati maa sinmi fun oͅgboͅn isͅeͅju, ti woͅn ba ti wa oͅkoͅ fun wakati meͅrin. O ni nigba miran, nkan to ma n mu ki awoͅn eniyan sa ere asapajude nipe o ti ma n reͅ woͅn loju popo. O to arinrinajo mẹrinlelaadọta to padanu ẹmi wọn, ti ọpọlọpọ si farapa yanayana lẹyin ti oniruuru ijamba ọkọ waye lọjọ kan naa lorilẹede Naijria. Ijamba ọkọ ọhun lo waye ni ana ọjọ kejidinlodun oṣu kẹwaa ọdun 2022,  ni olu ilu orilẹede yii, Abuja ati ni opopna ọna Maiduguri si Damaturu. Obinrin ati ọmọde wa lara awọn to ba iṣẹlẹ naa lọ lẹyin ti awọn ọkọ ayọkẹlẹ kọlu  ọkọ ajagbe tipa lopopona naa. Agbẹnusọ Ileeṣẹ to n risi irinna FRSC, Bisi Kazeem ni ọkan lara isẹlẹ ijamba ọkọ naa waye ni owurọ ọjọ Isẹgun lopopona Kwali- Abaji niluu Abuja. “Iwadii wa fihan pe iṣẹlẹ naa waye lẹyin ti ọkọ tipa pẹlu nọmba idanimọ BAU 632 XA ati ayọkẹlẹ pẹlu nọmba idanimọ GME 201 ZU kọlu rawọn,” O fi kun pe arinrinajo mẹjilelogun wa nibi iṣẹlẹ ijamba naa ṣugbọn mejidinlogun ni awọn to ba iṣẹlẹ naa lọ, ti gbogbo wọn si jẹ ọkunrin Awọn mẹrin ni awọn toku farapa yanayana, ti ọkan lara awọn ko si fi ara pa rara. Nibi iṣẹlẹ keji, eeyan metadinlogoji lo padanu ẹmi wọn lẹyin ti bọọsi ero meji kọlu arawọn Kazeem ni kete ti wọn kọlu arawọn ni ina ṣeyọ lopopona Maiduguri si Damaturu. O ni ọpọlọpọ arinrinajo lo jọna kọja mimọ ninu iṣẹlẹ naa.  Ileeṣẹ to n risi irinna FRSC ni nnkan to fa iṣẹlẹ ijamba ọhun gẹgẹ bii iwadii wọn ṣe sọ ni o jẹ ere aṣapajude ati pe o ti rẹ awọn awakọ naa. Ninu atẹjade ti wọn fi ransẹ si awọn akọroyin, FRSC ni awọn ti ko awọn to farapa lọ si ile iwosan Abaji fun itọju, ti wọn si ti gbe awọn oku lọ sile oku. Ọga agba fun ileeṣẹ ọhun, Dauda Ali Biu hdon ti wa rọ awọn awakọ lati yago fun ere aṣapajude ati irin alẹ. O rawọ ẹbẹ si awọn awakọ lati maa simi lẹyin wakati ti wọn ba ti n wa ọkọ, eyi to ni yoo fun wọn lafani lati simi daadaa.
Fani-Kayode: Àjálù ni ìjọba Buhari jẹ́ fún Nàìjíríà,Minisita fun eto irinna ofurufu tẹlẹ ri, Femi Fani-Kayode ti sọ pe arẹ Muhammadu Buhari ko ni ifẹ awọn ọmọ Naijiria lọkan. Fani-kayode lọ sọ ọrọ yii lẹyin ti Aarẹ Buhari sọrọ lori bi ẹgbẹ agbesumọmi Islamic State IS, ṣe bẹ awọn kristẹni mẹwa lori ni ipinlẹ Bornu. Ninu atẹjade to fi lede loju opo Twitter rẹ, o ni ogunlọgọ awọn Kristiẹni ni awọn agbesumọmi ti pa lorilẹ-ede yii lati nnkan bi ọdun marun un sẹyin, ti aarẹ ko si sọrọ nipa rẹ. Fani-Kayode sọ pe oju aye lasan ni aarẹ n ṣe lẹyin to bu ẹnu atẹ lu iwa awọn agbesumọmi naa. Minisita ana ọhun tun bu ẹnu atẹ lu Biṣọbu agba ti ijọ Canterbury pe, o n ṣegbe lẹyin aarẹ Buhari. O ni Biṣọbu ọhun ko kọbi ara si iku awọn ọmọ lẹyin Kristi lorilẹ-ede yii. Fani-Kayode ko dakẹ ọrọ naa ni bi o ṣe sọ pe ọrọ aje Naijiria ti dẹnu kọlẹ labẹ iṣejọba ààrẹ Buhari Ọjọ keji ọdun Keresimesi ni ẹgbẹ IS fi fidio kan lede, ni ibi ti wọn ti yibọn pa ẹni  kan ti wọn si bẹ awọn mẹwa toku lori ni Bornu.
"Boko Haram attack: Gómìnà Zulum sọ̀rọ̀ lórí ohun tí Ààrẹ Buhari lè ṣe láti dẹ́kun ìpànìyàn Boko Haram ní Borno,Aarẹ Muhammadu Buhari ti paṣẹ fun awọn ọmọ ogun lati doju ija kọ awọn ọmọ ẹgbẹ agbesumọmi Boko Haram. Bakab naa ni Aarẹ tun sọ pe ko si oun to ṣe koko lasiko yii ju aabo lori ẹmi ati dukia awọn ọmọ Naijiria lọ. Buhari lo sọ ọrọ naa loju opo Twitter rẹ lalẹ ọjọ Aje, lẹyin ti awọn ọmọ ẹgbẹ Boko Haram pa awọn eeyan mẹtalelogoji ni ipinlẹ Bornu. Aarẹ ni ""Ko si ohun kankan to ṣeṣe koko lasiko yii ju abo lori ẹmi ati dukia awọn ọmọ Naijiria."" ""Mo si maa ri daju pe ileeṣẹ ologun atawọn ẹṣọ alabo miran yoo ni gbogbo irinṣẹ to yẹ ki wọn ni lati le gbogun ti iwa iṣẹrubalu."" Buhari tẹsiwaju pe ""Bi a ṣe n ṣọfọ awọn ẹmi to sọnu lọwọ, a ti paṣẹ fun awọn ọmọ ogun lati lọ gbena woju awọn ọmọ ẹgbẹ agbesumọmi."" Ṣaaju ni Aarẹ Buhari ti kọkọ bu ẹnu atẹ ikọlu ti ẹgbẹ naa ṣe si awọn agbẹ ninu oko irẹsi kan, ni ilu Koshebe, nipinlẹ Borno, nibi ti wọn ti dumbu eeyan mẹtalogoji bi ẹni dumbu ẹran. Iṣẹlẹ naa ti mu ki ọpọ ọmọ Naijiria ke si Aarẹ pe ko da gbogbo awọn ọga ologun Naijiria duro lẹnu iṣẹ. Bakan naa lawọn eeyan kan n sọ pe, ti Aare Buhari ko ba le e wa ojutu si eto abo to mẹhẹ, ko kọwe fi ipo silẹ. O kere tan eeyan aadọfa lawọn ikọ aṣekupani Boko Haram ti ran lọ sọrun ọsangaan ninu ikọlu kan to waye ni ipinlẹ Borno. Ṣaaju la gbọ pe eeyan mẹtalelogoji lo ba iṣẹlẹ naa lọ amọ bayii ti ajọ isọkanb agbaye ti toju bọ ọrọ naa wọn ni eeyan aadọfa lo ba iṣẹlẹ naa lọ. Ọrọ yi wa ninu atẹjade kan ti oludari eto iranwọ fawọn atipo ajọ naa ,Edward Kallon fi sita lọjọ Aiku. Yatọ si awọn to ku yi, ọpọ lo farapa ninu ikọlu naa. Loju opo ayelujara, niṣe lawọn eeyan n gbarata ti ọpọ si n di ẹbi ru ijọba aarẹ Buhari fun pe ko mojuto eto aabo bo ti ṣe yẹ. Ninu ọr awọn eeyan , wọn ni ijọba ni la ti wa wọrọkọ fi ṣada lori ọrọ awọn agbesunmmi yi to jẹ pe ojujumọ lo n peleke si. Wọn ti sin awọn agbẹ onirẹsi mẹtalelogoji tawọn agbebọn Boko Haram kọlu lọjọ Ẹti ti wọn si du loko ti wọn ti n ṣiṣẹ ọgbin wọn. Gomina ipinlẹ Borno, Ọjọgbọn Babangana Umara Zulum lo lewaju awọn olugbe ilu Zabarmari lowurọ ọjọ Aiku ti isinku naa waye lati sinku awọn agbẹ onirẹsi naa. Gomina Zulum ni ọrọ ti di adiyẹ ba lokun fawọn eeyan agbegbe naa nitori bi wọn joko sile ebi yoo pa wọn, bi wọn tun lọ siṣẹ loko bayii, awọn agbebọn Boko Haram lo tun n lọ ree pa wọn si oko iwa nkan jẹ. O ni lootọ olugbe ilu Zabarmari ni ijọba ibilẹ Jere lawọn eeyan ti wsn pa naa, amọṣa ileto Koshebe ni ijọba ibilẹ Mafa ni wọn ti da ẹmi wọn legbodo. Gomina Zulum ni lootọ oku eeyan mẹtalelogoji ni wọn sin lowurọ ọjọ Aiku, sibẹ ko tii si ẹni lee sọ ni pato iye awọn eeyan ti wọn pa. O fi kun un pe ọkan lara awọn olugbe ilu naa ti ko fẹ da orukọ ara rẹ ṣalaye fun oun lasiko isinku naa pe awọn oku miran ṣi wa ni ibudo ikọlu naa ti awọn eeyan agbegbe naa ko tii loore ọfẹ lati gbe pada wale nitori awọn eeyan ṣi wa ti wọn ṣi n wa bayii nibẹ. Aarẹ orilẹede Naijiria, Muhammadu Buhari ti bu ẹnu at lu bi awọn agbevọn kan ṣe pa agbẹ ogoji. Aarẹ ṣapejuwe ohun ti wọn wọn ṣe yii ninu atẹjade ti agbẹnusọ aarẹ, Garba Shehu fi sita loju opo Twitter bii iwa ẹni to sinwin. ""Mo bu ẹnu atẹ lu bi awọn agbesunmọmi ṣe pa awọn agbẹ wa to n ṣiṣẹ karakara lori oko irẹsi wọn ni ipinlẹ Borno. Iṣẹlẹ dun gbogbo ọmọ orilẹede Naijiria lapapọ bẹẹ si ni ọkan mi wa lọdọ idile awọn agbẹ yii lasiko ti wọn kẹdun awọn eeyan wọn"". Aarẹ gbadura ki Ọlọrun tẹ wọn si afẹfẹ rere. Iroyin naa to tẹwa lọwọ lalẹ ọjọ Abamẹta sọ pe awọn ikọ agbesunmọmi Boko Haram lo ṣeku pa awọn agbẹ ogoji to n ṣiṣẹ ni oko wọn lọjọ Abamẹta kan naa. Lowurọ ọjọ Abamẹta ni iṣẹlẹ to fọwọ kan ni lẹmi yi waye ni agbegbe Kwashebe Zamarmari ijọba ibilẹ Jere gẹgẹ bi awọn aradugbo ṣe sọ fun BBC. Gẹgẹ baa ṣe gbọ, agbegbe naa jẹ ibi kan ti awọn ikọ agbesunmọmi Boko Haram ati ikọ Islamic State West Africa Group kii ṣe alejo pẹlu ikọlu wọn. Amọ ko tii si ẹgbẹ kankan bii alara to jade wa sọ pe awọn lawọn ṣe ikọlu naa. Wọn ni lasiko tawọn agbẹ naa n ge irẹsi loko ni ikọlu yi waye. Eeyan mẹfa mi lagbọ pe wọn farapa ninu ikọlu yi. Iroyin kan sọ pe wọn so awọn agbẹ naa mọ igi ti wọn si fi ọbẹ ge wọn lọrun. Titi di bi a ti ṣe n sọrọ yi, ileeṣẹ ologun Naijiria ati ileeṣẹ ọlọpaa ko ti fesi si iṣẹlẹ yi. Boko Haram ati ISWAP si n da bira lariwa orileede Naijiria toun ti pe awọn alaṣẹ ni awọn ti kapa wọn. Loṣu to ṣẹṣẹ kọja yii ni ikọ Boko Haram pa agbẹ mejilelogun to n ṣiṣẹ loko wọn ninu iṣẹlẹ meji ọtọọtọ. Ẹ̀tanú pé Olùṣọ́ Genesis kò fẹ́ Laide Williams-Oni ló ṣe rán an lọ́ sí ẹ̀wọ̀n ọdún kan - CCC Genesis Global Wo nkan tó sọ Woli ìjọ Genesis Global di ọmọ ìjọ Cele lẹ́yìn tó kúró nínú ìjọ C.A.C."
"Borno student slits 11-year-old's throat:Ọmọ kíláàsì àgbà fi bíléèdì gé gògòńgò ọmọ kíláàsì wẹ́wẹ́, àlàyé rèé,Iroyin taa tún ń gbọ́ to waye ni ilu Maiduguri ni pe ọmọ ile ẹ̀kọ́ girama kan fi bileedi gé gogongo ọmọ ile ẹ̀kọ́ rẹ kan naa to wa ni ipele àwọn ọmọde. Iroyin ni torí Jubril Mato to jẹ ọmọ to wa ni ipele awọn to kere kọ láti jẹ isẹ ti eyi to wa ni ipele SS2 rán an. Nibayii, Jubril wa ni ile iwosan Fasiti Maiduguri ni ẹ̀ka fún itọju ohun to burú jai látàrí pé ọmọ ile ẹ̀kọ́ àgbà náà dá seria fún un torí o kọ láti jiṣe fún un. Wo bí ọlọ́pàá ṣe rí òkú ọmọ ọdún márùn-ún tí wọ́n ní olùkọ́ rẹ̀ jígbé Wo ìlú tí wọ́n ti ń gbé òkú ọba wọn pọ̀n lórí ẹṣin lọ fún ìsìnkú nínú igbó Ẹlẹ́ṣin tó gbé òkú Ọba Wukari pọ̀n wọ inú igbó rèé o! Ó sọ ìrírí rẹ ó sì tún já irọ ìròyìn orí ayélujára nípa rẹ̀ A ó kó Ọlọ́pàá àti Sọ́jà síta lásìkò ìdìbò lòdí sí àwọn oní jàǹdùkú, ẹ ṣáà fọkàn tán mi - Buhari Iroyin ni ""lalẹ ọjọ ti iṣẹlẹ yìí wáyé, ọmọ ile ẹ̀kọ́ ipele àgbà ohun wá mú Jubril lọ si ibi tó dakẹ rọrọ kan níbi tó ti lo bileedi fi gé ọrun rẹ lọpọlọpọ ọna leyi to jẹ ko fara pa de ibi awọn ẹ̀yà ara inu ọrun to fi mọ gogongo àti iṣan"". Èèyàn kan to mọ nípa iṣẹlẹ ohun sọ fawọn oniroyin. Eeyan to ri ohun tó sẹlẹ yìí ti awọn alasẹ ilé ẹ̀kọ́ kò fẹ sọ orúkọ rẹ pe ṣàlàyé pé ọmọ ile ẹ̀kọ́ to wa ni ipele àgbà fi èyí kékeré ẹni ọdun mọ́kànlá náà silẹ gẹgẹ bii ẹni to ti kú ni pẹlu bi ara rẹ ṣe kún fún àgbàrá ẹ̀jẹ̀. ""Lẹyin àkókò díẹ̀ Jubril pẹ̀lú irora wọ ara rẹ lọ si ọ́fíìsì adari ilé ẹ̀kọ́ naa níbi to ti padà ṣubú lu ilẹ̀ ti ko le gbéra mọ"". Wọn ní ọwọ tí tẹ arakunrin to ṣiṣẹ́ aburu yii èyí tí wọn ni o ti wa lara awọn to n mu oogun oloro wọn si ti gbé e fún Ọlọpaa fún ìwádìí. Gẹgẹ bi ìròyìn ṣe sọ ọ, Jubril to wa ni àìlera báyìí jẹ ọmọ olóògbé Adajọ agba  ni ile ẹjọ́ gíga Ìpínlẹ̀ Kano, Sadi Mato, tí ìyà rẹ Haji yà Aisha si jẹ oṣiṣẹ ijọba to ti fẹ́ ọkọ míì. Ẹwẹ, Iroyin ni ọkọ rẹ to ku ni bàbá fún Jubril ẹni tí wọn pé láti ilé ẹ̀kọ́ ni wọn ní o ti ń sọ fún wọn kí wọn ma fi ẹjọ́ ìkọlù náà sún àmọ́ BBC kò lè fìdí èyí múlẹ̀. Titi di asiko ti a n ko ìròyìn yìí jọ, kò si ẹni tó leè sọ ibi tí àwọn Ọlọpaa bá ìwádìí wọn dé."
"Emir Borno lé àwọn aṣẹ́wó léré, ó ní kò sáyè fún wọn nípìnlẹ̀ òun,Kyari Ibn Umar El-Kanemi, to jẹ Emir Borno ti paṣẹ pe ki awọn aṣẹwo yago fun agbegbe ti oun ti n ṣejọba nipinlẹ ọhun. O ni eredi aṣẹ naa ni ọna lati fopin si iwa ibajẹ nipinlẹ naa. Ninu ọrọ ti akọwe Emir ọhun, Abba Shehu-Umar fi lede lo ti paṣe naa lọjọ ọdun ayajọ ọjọ ibi Anọbi, ti o waye ni oni ọjọ kọkanla, oṣu kọkanla, ọdun 2019. Emir naa fi aidunnu rẹ han lataari bi awọn aṣẹwo ṣe n di pupọ si i ni ipinlẹ ọhun. O ni oun ko ni faaye gba iwa ibajẹ ti awọn aṣẹwo n hu ni Maiduguri. El-Kanemi ni ""Awọn obinrin wọnyi n ṣiṣẹ aṣẹwo ita gbangba, wọn n mu oogun oloro ati awọn iwa ibajẹ miran ni gbagede."" Emir tẹsiwaju pe, ijọba ti gbe igbimọ kan kalẹ to ti bẹrẹ iṣẹ lọna lati fopin si iwa ibajẹ nipinlẹ ọhun, idi eyi ni awọn ile itura kan fi di wiwo. El-Kanemi pari ọrọ rẹ pe, ẹnikẹni ti wọn ba gbamu nidi iwa ibajẹ yoo foju bale ẹjọ."
"Boko Haram: Ọmọ ogun Nàìjíríà méjìlá dàwátì lẹ́yìn ìkọlù Boko Haram,Iroyin kan lati ọdọ ajọ ologun orilẹ-ede Naijiria sọ pe awọn ọmọ ologun mẹwaa ti jẹ Ọlọrun nipe lẹyin ikọlu ikọ Boko Haram ni Domba, ni ipinlẹ Bornu. Ẹnikan ti ko fẹ fi orukọ rẹ lede sọ fun ileeṣẹ iroyin AFP pe, ajọ ọhun si n wa awọn ọmọ ogun mejila lẹyin ikọlu naa lọjọru ọsẹ yii. O ni ""Awọn ọmọ ogun mẹwaa la padanu ninu ija pẹlu ẹgbẹ Boko Haram ni igba ti wọn da wa lọna"". O so siwaju sii pe ""ọmọ ogun mẹsan an ṣeṣe, a ko si mọ ibi ti awọn mejila wa."" Ẹgbẹ Boko Haram ṣe akọlu sawọn ọmọ ogun naa nigba ti wọn bọ lopopona Damboa, to jẹ ibusọ mejidinlaadọrun un si Maiduguri. Ninu akọlu ọhun ni alakatakiti ẹsin Islam Boko Haram ti dana sun ọkọ ologun Naijiria, ti wọn si tun ji awọn ohun ija oloro ko lọ. Lati ọdun 2018 ni lemọ lemọ awọn agbesunmọmi Boko Haram si awọn ọmọ ologun Naijiria ti n peleke sii, leyi to jẹ pe ẹgbẹ Islamic State ti iwọ orun Afirika naa ko gbẹyin ninu awọn akọlu naa."
"Leah Sharibu: Mo gbàgbọ́ pé ọmọ mi ṣì wà láàyè - Nathan Sharibu,""O da mi loju pe ọmọ mi ko ku, o ṣi wa laaye"". Baba Leah Sharibu ti fohun sita pe oun o gbagbọ rara ninu awuyewuye ti awọn kan n gbe kiri pe ọmọ oun ti ku. Sharibu Nathan sọ fun ikọ̀ BBC pe oun ṣi nigbagbọ pe aaye ni ọmọ oun wa. Ọkan lara awọn akẹkọbinrin ile iwe girama Dapchi ni Leah Sharibu ti ikọ Boko Haram jí gbé lọ ni ipinlẹ̀ Yobe ni Ọjọ Kọkandinlogun, Oṣu Keji ọdun 2018. ""Nipa iroyin to n tan kalẹ, mo ro pe irọ ni gbogbo wọn n pa. Bi o tilẹ jẹ pe emi naa ri i ka lori ayelujara, mo gbagbọ pe o wa laaye"". Ọgbẹni Sharibu mẹnu le ọrọ yii lẹyin ti awọn ọmọ Naijiria tu sori ayelujara lati fesi si fọnran kan ninu eyi ti ọkan lara awọn oṣiṣẹ iranwọ ti ikọ Boko Haram ji gbe laipẹ yii sọ. Nibi ti awọn oṣiṣẹ iranwọ ti wọn ji gbe naa n rawọ ẹbẹ si ẹgbẹ awọn ọmọlẹyin Kristi, CAN ati ajọ to n ja lodi si ebi (Action against Hunger) lati wa tu awọn silẹ kawọn ẹṣin-o-kọku to ji wọn gbe to pa wọn bii ti Leah ati Alice. Grace Taku to sọ ọrọ yii ko sọ pato boya Leah Sharibu tabi Leah mii lo n sọ ṣugbọn kete ni awọn eeyan bẹrẹ si ni tan an kalẹ pe Leah Sharibu lo n sọ. Nipa igba ti wọn gburo rẹ gbẹyin, baba rẹ sọ fun BBC pe nkan bii ọdun to kọja ni awọn gburo rẹ gbẹyin ti wọn ko si tii gbọ ohunkohun titi doni. ""Ojoojumọ ni ijọba apapọ n ṣeleri pe awọn yoo wa a ri, awọn n duna dura pẹlu awọn to ji i gbe, ṣugbọn a ko tii gbọ nkankan titi doni"". ""Koda aarẹ funra rẹ pe iyawo mi lori ẹrọ ibanisọrọ ninu oṣu kẹwaa ọdun to kọja to si ṣeleri lati ṣa ipa rẹ ki ọmọ wọn pada wale lalafia"". O ni ""ṣebi o ṣaa ni ki minisita mẹta wa si ile mi lati tu wa ninu ati fi aridaju han wa pe wọn yoo wa ọmọ wa ri ṣugbn lẹyin naa, lati oṣu kẹwa, ko sẹni to wa tabi kan si mi"". Sharibu Nathan ni ọrọ naa ba ni ninu jẹ gan ṣugbọn awọn fi gbogbo rẹ le Ọlọrun lọwọ. ""A fi gbogbo rẹ le Ọlọrun lọwọ a si n reti idajọ Ọlọrun"". Ẹwẹ, oluranlọwọ pataki fun aarẹ lori ọrọ to kan araalu, Garba Shehu ni ifọrọwerọ ti n lọ lori bi wọn yoo ṣe tu gbogbo awọn to wa ni igbekun Boko Haram silẹ. Ọgbẹni Shehu ko sọ boya Leah Sharibu wa laye aki ko si ninu atẹjade tirẹ ṣugbọn o ni oun ti fi ọrọ naa to ọfiisi aarẹ leti wọn yoo si gbe igbesẹ. Awọn Iroyin mii ti ẹ le nifẹ sii"
Boko Haram: Ọdún 2017 ni ìjọba Naijiria bẹ̀rẹ̀ ìgbẹ́jọ́ nǹkan bíi agbésùmọ̀mí 6,000,Ileeṣẹ ọmọ ogun Naijiria ti tu ẹgbẹrun kan o le diẹ awọn afurasi ọmọ ẹgbẹ Boko Haram silẹ lẹyin ti wọn sọ pe wọn ko ni nnkan ṣe pẹlu ẹgbẹ agbesumọmi naa. Iroyin ni ibudo awọn ọmọ ogun kan to wa niluu Maiduguri ni wọn ko awọn eeyan naa pamọ si tẹlẹ ki wọn to fa wọn le ijọba Bornu lọwọ. Gẹgẹ bii ohun ti a mọ, wọn yoo da awọn eeyan naa pada saarin ilu laipẹ lẹyin ti wọn ba ti ṣe idanilẹkọọ fun wọn tan. Ninu atẹjada kan ti alukoro ileeṣẹ naa, Onyema Nwachukwu fi lede, o ni awọn afurasi naa ti iye wọn to 1,009 ti la awọn idanilẹkọọ kan kọja, awọn si ti fawọn le ijọba ipinlẹ naa lọwọ. Ṣugbọn o fi kun pe awọn eeyan naa kii ṣe ara awọn ọmọ ogun Boko Haram. Bo tilẹ jẹ pe ko si ẹni to le sọ ni pato asiko ti awọn afurasi naa ti wa ni ahamọ awọn ọmọ ogun, ọdun 2017 ni ijọba apapọ bẹrẹ igbẹjọ nnkan bii ẹgbẹrun mẹfa eeyan ti wọn fura si pe wọn jẹ ọmọ ẹgbẹ Boko Haram. Lara wọn awọn eeyan naa si ti wa ni ahamọ fun ọpọlọpọ ọdun lai gbe wọn lọ sile ẹjọ. Lootọ ni ijọba Naijiria ṣe ẹjọ awọn kan lara awọn ọmọ ẹgbẹ Boko Haram naa, ṣugbọn wọn tu awọn kan silẹ, ti wọn si da wọn pada saarin ilu lẹyin awọn idanilẹkọọ kan. Ẹwẹ, ajọ iṣọkan agbaye, UN, ti sọ pe nnkan bii ẹgbẹrun un lọna ọọdunrun le  aadọta eeyan lo ti dagbere faye lati igba ti wahala Boko Haram ti bẹrẹ ni Naijiria lati nnkan bii ọdun mẹwaa sẹyin.
"Borno Zabarmani Rice Farmer Massacre: Àwọn àgbàgbà Òkè Ọya ní ẹ̀mí èèyàn kò níyì mọ́ lábẹ́ ìṣèjọba Buhari,Àwọn àgbàgbà Òkè Ọya ń fẹ́ kí Ààrẹ Muhammadu Buhari kọ̀wé fipò sílẹ̀ nítorí ẹ̀mí èèyàn kò níyì mọ́ lábẹ́ ìṣèjọba rẹ. Ẹgbẹ awọn agbagba Oke Ọya ni Naijiria, NEF, ti ke si Aarẹ Muhammadu Buhari pe ko kọwe fipo silẹ lẹyin to ti kuna lati daabo bo ẹmi ati dukia awọn ọmọ Naijiria. Awọn eeyan naa lo sọ ọrọ ọhun lẹyin ti awọn ọmọ ẹgbẹ agbesumọmi Boko Haram ṣekupa eeyan mẹtaleogoji ninu oko irẹsi kan lọjọ Abamẹta ni ipinlẹ Borno. Wọn ni ijọba Buhari ti tapa si ofin ilẹ Naijiria to sọ pe ojusẹ rẹ akọkọ ni lati daabo bo ẹmi ati dukia awọn ara ilu. Ninu atẹjade kan ti ẹgbẹ na fi lede, ti agbẹnusọ rẹ, ọmọwe Hakeem Baba-Ahmed buwọlu, wọn ni ẹmi eeyan ko niyi mọ labẹ iṣejọba Buhari. Atẹjade naa ni ""labẹ ijọba yii, ẹmi eeyan ko niyi mọ, ọpọ igab si ni awọn ọdanran maa n kọlu awọn eeyan bo ṣe wu wọn."" O tẹsiwaju pe ""a ko ri ami kankan pe Aarẹ n gbe igbesẹ lati yẹ́ ibura rẹ lati daabo bo awọn ọmọ Naijiria si."" Awọn agbagba naa sọ pe, ni ilẹ miran, ohun ti adari ti ko ba koju oṣuwọn maa n ṣe ni ko kọwe fiposilẹ. Nigba to n sọrọ lori iṣekupani to waye ni Zabarmari, Baba-Ahmed sọ pe Buhari ti kuna lati tẹti si igbe awọn ọmọ Naijiria lati pese abo to peye fun wọn. O ni esi ti agbẹnusọ Aarẹ sọ lori iṣekupani naa jẹ eyii ti ko bojumu, ni bo ṣe sọ pe awọn agbẹ ti wọn pa ọhun ko gba aṣẹ lọwọ ileeṣẹ ologun ki wọn to lọ rèé kérè oko wọn. Ẹgbẹ naa wa kilọ pe o ṣeeṣe ki iyan mu laipẹ yii nitori bi awọn agbẹ ko ṣe ri aye lọ kere oko nitori eto abo to mẹhẹ lagbegbe ọhun. Ikọ agbebọn Boko Haram ti gbe fidio kan jade bayii ninu eyi ti wọn ti n fi ọwọ sọya pe awọn lawọn pa awọn agbẹ to le logoji ni ilu Koshebe nitosi Maiduguri nipinlẹ Borno. Awọn agbesunmọmi naa ni ohun to faa tawọn fi pa awọn agbẹ naa ko ṣẹyin bi awọn ara ilu naa ṣe mu awọn ọms ẹgbẹ rẹ kan ti wọn si fa wọn le awọn ọmọogun Naijiria lọwọ. Ọpọ lo ṣi n daro ti wọn si n sọrọ lori bi awọn agbebọn ikọ Boko Haram naa ṣe dumbu awọn agbẹ naa loko irẹsi ti wọn ti n ṣiṣẹ. Shekau to jẹ olori igun kan lara ikọ Boko Haram ṣekilọ pe irufẹ ipaniyan bẹẹ lawọn yoo maa fi bẹ gbogbo awọn to ba n lẹdi apo pọ pẹlu ileeṣẹ ọmọogun Naijiria. Orilẹede Naijiria tun ke irora iku ọwọọwọ ni ọjọ Ababmẹta, ọjọ kejidinlọgbọn oṣu kọkanla ọdun 2020 nigba ti awsn agbebọn Boko Haram tun kọlu ileto Koshebe nitosi Maiduguri ti wọn gbẹmi awsn agbẹ onirẹsi to le ni ogoji. Lati igbayii wa lawọn ọmọ Naijiria ti n kebosi sigboro aye ti koowa si n gbe amọran tirẹ kalẹ lori ipo ti eto abo wa lorilẹede Naijiria bayii. Lara awọn ohun ti wọn gbe kalẹ ni pe ki aarẹ Naijiria, Muhammadu Buhari o gba awọn ajagunta lati ṣe afọmọ aginju Sambisa ati agbegbe etido adagun omi Chad ki wọn koju awọn agbebọn to ti fi ibẹ ṣe ibuba. Lara awọn eekan to gbe aba yii kalẹ ni gomina Zulum ti ipinlẹ Borno. Amọṣa awọn to nimọ nipa ọrọ abo lorilẹede yii kan ti n ti ipe naa lẹyin. Ninu ọrọ to ba BBC News Yoruba sọ, Ọgbẹni Onyekachi ni ko sohun to buru nibẹ, niwọn igba to jẹ pe awọn orilẹede to nifọn leekannna lagbaye gan n lo ajagunta. Ọgbẹni Onyekachi ṣalaye pe kii ṣe ọrọ agbekọrọ iyẹwu sọ mọ pe apa ti kun ileeṣẹ smọogun orilẹede yii, nitori naa, ẹni to ba lee ṣe lo yẹ ka bẹ lọwẹ. O sọ ọ siwaju sii pe kii ṣe igba akọkọ niyi ti orilẹede Naijiria yoo maa gba awọn ajagunta fi koju wahala Boko Haram. O ni ohun ti Aarẹ ana, Goodluck Jonathan pẹlu ṣe ni. O ni o han pe ohun elo to to ko si fun awsn ologun nitori naa, titi digba ti ijọba yoo fi lee ra nnkan ija to to, mimu aba lori gbigba awọn ajagunta lo, ko buru ju. Awọn onimọ nipa eto abo gbagbọ wipe lilo awọn ologun ilẹ okere ko lee laye laye wa ojutu si iṣoro abo to n doju kọ orilẹede Naijiria lọwọ lọwọ. Iha ti awọn onimọ nipa eto abo ni Naijiria kọ si ohun ti gomina ipinlẹ Borno, Babagana Zulum sọ ree. Iṣẹlẹ bi Boko Haram ṣe dumbu ọpọ awọn agbẹ ti ko lonka bayii niha ariwa orilẹede Naijiria, ipinlẹ Borno ti n mu isrọngbesi jade lorii boya awọn ologun Naijiria tilẹ kapaa awn agbesunmmi rara. Bi agbaye ṣe n kọminu ti wọn si n daro lori iku awọn agbẹ onirẹsi tawọn agbebọn Boko Haram pa lọjọ Abamẹta, gomina ipinlẹ Borno, Ọjọgbọn Babangana Umara Zulum ti gbe opo mẹfa kalẹ to ni yoo lee dẹkun atunṣẹ irufẹ ifẹmiṣofo bẹẹ. Gomina Zulum ṣalaye yii lasiko ti aarẹ ile aṣofin agba lorilẹede Naijiria, Sẹnetọ Ahmed Lawal ko iks ti aarẹ ran si  ilu Maiduguri sodi wa si ọfiisi rẹ lati daro lori iku awọn eeyan ti wọn pa naa. O ni awọn koko mẹfa ti ijọba aarẹ Buhari gbọdọ tete mu gbọ ree bi o ba fẹ ki opin de ba irufẹ ifẹmiṣofo naa. 1.Ki aarẹ gba awọn ọdọ ipinlẹ Borno si ileeṣẹ ologun lati lee kun wọn lọwọ. 2.Riri daju pe awọn orilẹede to yi agbegbe naa ka bii Chad, Niger ati Cameroun ṣiṣẹ lori wiwagbo dẹkun sawọn isọmọgbe ikọ agbebọn naa to wa letido adagun omi Chad 3.Ki ijọba gba awọn ajagunta lati ṣe afọmọ agbegbe Sambisa. 4.Ki ijọba pese awọn ọkọ ti ado oloro alagbinsinu ilẹ, (Mines) ko lee ran fawọn ologun 5.Ki ijọba ṣe atilẹyin gbogbo to ba yẹ fun kiko awọn ti ogun le lọ sorilẹede Niger ati Cameroun pada wa sile. 6.Mu alekun agbara ba ọrọ aje awọn eeyan ipinlẹ Borno. Bí mo bá leè rí ọmọ alágbe t'áyé fẹnu sí pé mo fi ẹlẹ́rìndòdò lá lójú, máa kúnlẹ bẹ ẹ - Motara Ṣaaju ni aarẹ ile aṣofin agba, Ahmed Lawan ti ba awọn eeyan ipinlẹ naa kẹdun lorukọ aarẹ Muhammadu Buhari ni aarẹ ti paṣẹ fawọn ologun lati tubọ mu gbigbogun ti awọn agbebọn Boko Haram lọkunkundun, paapaa julọ nipa gbigbe ija naa tọ wọn lọ si ibuba wọn. Ẹwẹ, Bulama Bukarti to jẹ akọṣẹmọṣẹ nipa ọrọ abo ilẹ Afirika ni bi wọn ba ko awọn ologun ilẹ okere wọ Naijiria, ko difa fun opin iṣoro abo. Torinaa o kilọ pe wọn gbudọ fara balẹ gidi gan bi wọn ba fẹ ṣe iru ipinu yii tori wọn kii ko agba ogun ja wa lati ita. ""Awọn abanijagun ilẹ okere ko ni aaye kankan ninu ofin ilẹ Naijiria ayafi bi wọn ba fẹ tun un ṣe nitori ki wọn lee gba wọn siṣẹ"". Bulama ni lilo awọn abanijagun ilẹ okere lasiko ogun maa n gbowo lori gan tori wọn maa n diidi ya owo gọbọi sọtọ lati gba wọn ni. O fi kun un pe bi wọn ba tilẹ kọ awọn ọdọ ologun niṣẹ, awọn to kawe ni ki wọn gba. Agbẹjọro Bulama ni ewu nla wa ninu ki wọn gba awọn puruntu ọdọ ti ko lẹkọ tori yoo kan jẹ asiko fun wn lati tun da orilẹede sinu hila-hilo ni. Sibẹ, ijọba Naijiria ti sọ lọpọ igba pe awọn run Boko Haram jegejege ki awọn agbesunmọmi ọhun to tun turi jade fun iwa ipa to n pọ sii. ""Ninu ọmọ mẹrindinlogun ti mo bí, Musfau jẹ pataki, nitori pe akikanju ni. Koda, ẹkún kekere kọ ni iya rẹ sun, nitori iṣẹlẹ yii."" Awọn nkan yii ni Mallam Musa Zabarmani sọ fun BBC nipa ọmọ rẹ, Musfau, to jẹ ẹnikan lara awọn eeyan ti afurasi Boko Haram pa lọjọ Satide lasiko ti wọn kọlu awọn agbẹ nilu Koshebe, nipinlẹ Borno. Ẹni ọdun mejidinlogun ni Musfau saaju iku rẹ. Baba rẹ sọ pe kilaasi to kan gun si asekagba nile ẹ̀kọ́ girama agba (SS2) ni ọmọ naa wa, àmọ́ o tun fẹran lati ma a sisẹ yatọ si ẹ̀kọ́. ""Ọdọọdún lo ma n ṣe iṣẹ oko, o si má n fi owo to ba gba ran ẹbí ati iya rẹ lọwọ, nitori pe oun ni àkọ́bí rẹ. ""Koda, a jọ ki ara wa pe o dabọ ni ko to o lọ si oko irẹsi to ti n ba wọn sisẹ. Sugbọn mi o mọ pe igba ikẹhin ti ma a ri niyẹn."" ""Ibanujẹ si lo ma n jẹ fun mi, ni gbogbo igba ti mo ba ri ibusun ati awọn ẹrù rẹ ninu yaara. Àmọ́ ki la fẹ ẹ ṣe, akọsilẹ ohun gbogbo wa lọwọ Ọlọ́run."" Ni ti Mallam Labbo Tanimu, ọmọ rẹ meji ati oṣiṣẹ mẹta lo ba iṣẹlẹ naa lọ, ninu oko irẹsi wọn. Ọkan lara awọn ọmọ naa, Usman, n mura fun igbeyawo rẹ, ti ikeji, Musa, si ti ni idile ti ẹ. O ṣalaye pe awọn irè oko oun ṣi wa ninu oko, nitori pe ibẹru ko jẹ ki awọn o lọ. O si bẹ ijọba lati tete wa opin si iru iṣẹlẹ naa. Gomina ipinlẹ Borno, Ọjọgbọn Babagana Zulum ni gbigbogun ti iwa awọn adunkukulajamọni bii Boko Haram ni Naijiria ko lee tan ayafi ti ijọba ba gbogun ti iwa biba ti ọmọlakeji jẹ. Ọgbẹni Zulum sọ eyi fun ileeṣẹ iroyin BBC lọjọ Aje lẹyin ipaniyan to waye si o kere tan, awọn agbẹ mẹtalelogoji ni ipinlẹ Borno lọjọ Abamẹta, ọjọ kejidinlọgbọn oṣu kọkanla. Ipaniyan naa waye ni ilu Koshebe nijọba ibilẹ Mafa ni ẹkun Ila Oorun-Ariwa ipinlẹ Borno eyi to jẹ ibi ija igba de igba ikọ Boko Haram. ""Ko ye awọn eeyan nigba ti mo n sọ ọrọ yii, wọn a ni mo n gbiyanju lati bu ẹnu atẹ lu awọn ologun Naijiria ṣugbọn ọpọ ibatọmọlakeji eeyan jẹ wa ninu ijọba yii!"" Biba ti ọmọlakeji jẹ wa laarin awọn oloṣelu, o wa ninu ile iṣẹ ologun Naijiria koda o wọpọ laarin awọn oṣiṣẹ ijọba"" Gomina ni ọdun mọkanlelaadọta yii fi kun un pe ẹnikẹni ti igba iwa yii ba ṣi mọ lori, o yẹ ki wọn fimu rẹ danrin gidi gan. Kii ṣe igba akọkọ niyii ti Ọgbẹni Zulum yoo jade lati bu ẹnu atẹ lu ileeṣẹ ologun Naijiria pe wọn ko ṣe to lati da abo bo ẹmi ati dukia ni ipinlẹ oun. Bo tilẹ jẹ pe o kọ lati da ẹbi naa le iṣẹlẹ ọjọ Abamẹta ti wn ti dumbu awọn agbẹ onirẹsi ni Koshebe lori. Ọgbẹni Zulum fi aridaju ọrọ sita pe awọn Boko Haram yabo oko kan ni Koshebe nibi ti wọn ti kọkọ waasu fun awọn agbẹ to wa nibẹ lẹyin naa ni wn ko wọn sinu ile kan ti wọn ti bẹrẹ si ni mu wọn jade lọkọọkan lati dumbu wọn. Eeyan mẹtala lo ribi sa asala fun ẹmi wọn gẹgẹ bi ọrọ̀ ti gomina sọ pe awọn adukokomọni ọhun n dumbu awọn eeyan bii ẹran maalu. Ooṣa boo le gbe mi, ṣe mi boo ṣe ba mi. Lo difa fun bi awọn ọmọ Naijiria ṣe n fesi lọwọlọwọ si iṣoro abo ti ina rẹ n jo ajorẹyin bayii lorilẹede naa paapaa lasiko ti wọn n ṣọfọọ awọn agbẹ onirẹsi to le laadọfa ti wọn dunmbu nipinlẹ Borno. #SacktheServiceChiefs làwọn èèyàn ń pariwo sí ààrẹ Buhari ti sú àwọn ọmọ Nàìjíríà lórí àìsí àbò. Ko si ani ani pe eguna to n joni lọwọ ni iṣoro abo ni lọọlọ yii o si n ru ibinu awọn ara iha ariwa orilẹede yii soke. Lati igba ti iroyin bi wọn ṣe n pa awọn agbẹ yii ṣe n tan ka orilẹede Naijiria ni ẹru ti n ba awọn ara agbegbe naa pe ko ma jẹ pe opin ti n de fun awọn. Lọwọlọwọ, wọn ṣi n wa awọn kan lara awọn agbẹ onirẹsi ti awọn agbebọn kọlu ni Borno yala wọn ku ni tabi wọn ye. Ajọ isọkan agbaye, UN fi sita lọjọ Aiku pe lodi si mẹtalelogoji ti awọn oniroyin Naijiria n gbe jade pe o ku, awọn ti ko din ni aadọfa gangan lo ku. Ọpọ agbẹ ni ẹkun Ila Oorub Ariwa orilẹede yii ti oko wọn ti di apati bayii ni ko le kore eso to kere ju loko wọn nitori iklu awn agbesunmọmi. Ọkan lara wọn sọ fun BBC pe too ba ri ilu kan ti wọn ti pa gbogbo eeyan ti wọn si n ji wọn gbe, igba mii too ba san owo itanran gan O ni: ""Ki n ma parọ, ijọba ti kuna, wọn ti ja wa kul tori lati ọdun marun sẹyin ni iṣoro ati wahala ti n wa"". ""Aarẹ si nilo lati mu ọrọ awọn alaidaaa ni ijba rẹ kuro ko si yi ọna ara toun funrarẹ gan kuro. Ajafẹtọ ọmọniyan kan, comrade Kabiru Dakata ni oun ni toun lero pe asiko ti to fun aarẹ Naijiria lati gbe igbesẹ idajọ O ni ""idajọ akọkọ ta n reti latọdọ aarẹ Buhari ni pe ko fipo aarẹ silẹ, nitoripe ootọ́ ni pe o ti kuna ni ẹka abo, eyi to jẹ ibi to yẹ ko ti ko ipa pataki"". ""Bi aarẹ ko ba gbagbe, o ti gba aarẹ Jonathan nimọran ri pe ko fipo aarẹ silẹ nigba ti o fi ẹsun kan Jonathan pe o ja Naijiria kulẹ lẹka didaabo bo Naijiria"". Dakarta ni koda ki aarẹ gba iṣẹ lọwọ gbogbo awọn olori ologun"
"Wo bí àbẹ̀wò Ààrẹ Muhammadu Buhari sí Borno ṣe lọ,Aarẹ Muhammadu Buhari ti ṣe àbẹ̀wò si ipinlẹ Borno, to si ba awọn ọmọ ogun to wa loju ija nibẹ sọrọ. Oṣu Keji, ọdun 2020 ni Aarẹ lọ si ipinlẹ naa kẹhin, nibi ti awọn eniyan ti pariwo ""Ba Mayi, ba mayi"" ( ao ṣe, ao ṣe mọ) le lori lasiko to n jade ni aafin Emir ìlú Maiduguri. Ọjọbọ ni Buhari ṣe àbẹ̀wò ọlọjọ kan, nibi to ti gúnlẹ̀ si ibudo awọn ọmọ ogun ofurufu to wa niluu Maiduguri ni nkan bi aago mẹwa owurọ. Gomina ipinlẹ Borno, Babagana Zulum ati awọn Ọga Agba lẹ́nu isẹ ijọba lo si wa nibẹ lati gbalejo rẹ. Lasiko àbẹ̀wò naa ni Aarẹ ti ba awọn ọmọ ogun sọrọ ni olu ibudo Operation Hadin Kai, ati ọ̀wọ́ keji ileesẹ ologun Naijiria to wa ni Malari Cantonment, Maiduguri. Ninu ọrọ si awọn ọmọ ogun, Aarẹ sọ pe oun ki wọn fun iṣẹ takuntakun ti wọn n ṣe lati ri i pe Naijiria ko ṣubú si ọwọ àwọn ọta rẹ. Bakan naa lo ni oun daro iku àwọn ọmọ ogun to ti ku si oju ija igbogun ti igbesunmọmi. O ni ijọba oun ti n ṣe atunse awọn irin'ṣẹ ologun to ti ba jẹ, to si tun ti ra awọn tuntun mii to, eyi to dé si Naijiria laipẹ yii. O sọ pe akitiyan wọn lo mu ki alaafia jọba ni Ìwọ̀ Òòrùn Ariwa Naijiria, pẹlu bi wọn ṣe kapa àwọn agbesunmọmi ninu igbo Sambisa, Timbuktu Triangle ati agbegbe Lake Chad. Yatọ si eyi, Aarẹ sọ pe ijọba ti n gbe igbesẹ lati mu ki awọn eeyan agbegbe naa pada sipo. Bakan naa ni Aarẹ Buhari tun ṣe ifilọlẹ àwọn iṣẹ́ akanse bi ẹgbẹrun mẹrin ile ti ijọba apapọ kọ si Maiduguri, ati awọn àkànṣe iṣẹ diẹ ti ijọba ipinlẹ naa ṣe. Ninu atẹjade kan to ti kọkọ fi sita, ni ijọba ipinlẹ Borno ti sọ pe aarẹ yoo ṣe ifilọlẹ abala akọkọ ile ẹgbẹrun mẹwa ti ijọba apapọ gbọ bukaata rẹ fún awọn ti ogun Boko Haram sọ di alainilelori ati atipo. Gomina Zulum sọ pe kikọ àwọn ile naa lo jẹ iru rẹ to tobi julọ ninu awọn ti ijọba apapọ ṣe si awọn ipinlẹ ni Naijiria."
"Buhari bu ẹnu àtẹ́ lu ìkọlù Boko Haram, àwọn ọmọ Nàìjíríà da ọ̀rọ̀ bò ó,Kete ti aarẹ orilẹede Naijiria, Muhammadu Buhari fesi ni idahun si ikọlu ti awọn Boko Haram ṣe si awọn arinrinajo ti ko din ni ọgbọn ni ipinlẹ Borno. Ikọlu yii waye ni ilu Auno, to jẹ opopona nla kan nipinlẹ Borno. Iroyin sọ pe 'ṣe ni awọn eeyan naa n sun lọwọ nigba ti ọkọ duro lọna lati sinmi lawọn alakatakiti agbebọn ba dana sun wọn. Ko pẹ rẹ to ṣẹlẹ́ ni aarẹ bu ẹnu atẹ lu ikọlu naa latoju opo Twitter Bashir Ahmad to jẹ oluranlọwọ pataki fun un to si fi ọrọ ibanikẹdun ranṣẹ. Aarẹ Buhari sọ pe ikọlu to waye nirọlẹ ana jẹ eyi to ba ni lẹru pupọ ti ko si yẹ ko o waye. O tun wa sọ pe ijọba apapọ, ijọba ipinlẹ Borno ati gbogbo ọmọ Naijirà to fi mọ awọn ọrẹ Naijiria lo koro oju si iṣẹlẹ naa. Aarẹ ni ijọba ko ni dẹkun gbigbogun ti awọn alakatakiti agbebọn yii afi igba ti awọn ba bori wọn patapata. O ni ifarajin ijọba oun ṣi wa lati da abo bo ẹmi awọn ọmọ Naijiria bẹẹ ni awọn ko si ni ṣina tabi sojo tori awọn oniṣẹ laabi yii. Tori naa, aarẹ ni oun ba awọn ẹbi  awọn to faragba ninu iṣẹlẹ naa o si fi da wọn loju pe ijọba oun yoo tẹsiwaju lati maa funna mọ gbogbo igbesẹ aburu awn Boko Haram awọn yoo si mu u wa sopin. Keteti awọn ọmọ Naijiria foju ganni eyi ni wọ́n han an mọ́ aarẹ Buhari lọwọ lori ayelujara. Festus Keyamo (@alhassanixgeh) mu wa si iranti awọn eeyan, fidio ifọrọwanilẹnuwo kan pẹlu aarẹ Muhammadu Buari to ti wọn bi i nipa ohun ti ijọba rẹ yoo ṣe nipa abo ni Naijiria paapaa nigba naa lọhun ti Boko Haram ṣẹṣẹ n yọju, aarẹ fi yanwọ ọrọ naa sẹyin eti ni to si ni Boko HAram ko ja m nkankan. Biliaminu Abdul Mujeeb Olaniyi ni tirẹ ni kii ṣe nipa bibani kẹdun ati ka maa kọ ọrọ soju opo Twitter o, bi ko ṣe pe awọn fẹ ri akitiyan kun akitiyan ati esi gidi. Bash Mohammed oumar (@amur_bash) fesi pe bo tilẹ jẹ pe alatilyin Buhari ni oun. O ran Bashir Ahmad si ọga rẹ pe lootọ Buhari ti ṣe ọpọlọpọ lati tun orilede ṣe ""ṣugbọn ni ti abo, o ti ja wa kulẹ. O nilo lati ja fafa"". O ni ki Bashir ran an leti pe gbogbo eyi to ṣe ati eyi ti ko ṣe ni Ọlọrun yoo bere lọwọ rẹ. Ẹwẹ lori ọrọ kan naa, ~Izge~⚡ (@shuaib_izge) ni oun kii ṣe alagabagebe oun ko si ni jẹ bẹẹ lailai. O ni aarẹ ana, Goodluck loun maa da ẹbi le lori fun aile koju iṣoro abo ni ẹkun Ila oorun Ariwa. Bẹẹ si ni o ni oun ko ni dakẹ bi Buhari gan naa ko ṣe ṣe nkankan. Tosky Dada (@Dadasvc) fesi tirẹ bii afiwe ni pe didoju ija kọ Boko Haram jẹ didoju ija kọ ẹkun ariwa Naijiria ni. Adam Mó (@adamm_mo) ni ọr oṣelu lasan ni gbogbo ẹ tori ilu Auno ko ju irin kilomita marun un pere lọ lati Bareke awọn ologun to to ọ̀wọ́ ogun mẹtalelọgbọn ni Maiduguri ti wọn si lee koju ikọlu yii laarin iṣẹju perete ṣugbọn ko sẹni to yọju titi ti awọn Boko Haram fi pa eeyan ọgbọn ti wọn si jo akẹkọọ fasiti Maiduguri meji di eeru."
"Prince Malik Ado Ibrahim: Wo bí Adama Indimi àti Prince Malik Ado ọmọ Ọba Ohinoyi ilẹ Ebira ṣe fa ayélujára ya,Ileeṣẹ BBC ri i ko jọ kaakiri pe Adama Indimi to jẹ ọmọ ọlọrọ to ni ileeṣẹ ""Oil Magnate, Mohammed Indimi ṣẹṣẹ fẹ ọmọkunrin akọkọ Ọba Ohinoyi ti ilẹ Ebira nipinlẹ Kogi, Ọmọwe Ado Ibrahim. Loju opo Instagtam ni a ti ri oriṣiriṣi fọnran ati fọto ayẹyẹ igbeyawo ọ̀hún Ayẹyẹ igbeyawo naa bẹrẹ pẹlu aṣalẹ pataki ti wọn n pe ni ""Henan night"" ni ilu Maiduguri, ipinlẹ Borno lalẹ ọjọ ẹti ọjọ keje oṣu kẹjọ ọdun 2020. Ohun to jẹ kawọn eeyan mii maa pa owe pe olowo n ṣọrẹ olowo ni wipe ẹgbọn Adama Indimi lo fẹ ọmọbinrin aarẹ Muhammadu Buhari, Zarah Buhari.Adama Indimi ti ọpọlọpọ mọ si presido jẹ oniṣowo nla nipa ṣiṣe ara loge. Wọn yan an ri gẹgẹ bi oludari ikọ to n ko alatilẹyin jọ nigberiko fun iyansipo aarẹ Buhari lọdun 2019.Gẹgẹ bi iroyin ti a tun gbọ, o ti fẹ gbajugbaja olorin Naijiria, DBanj ri. Baba rẹ, Muhammadu Indimi jẹ oniṣowo ọmọ Naijiria. Oun ni oludasilẹ ati oludari ileeṣẹ Oriental Energy.O ti jẹ ana si aarẹ orilẹede Naijiria nigba kan ri, ajagunfẹyinti Ibrahim Babangida. Bakan naa, Ọmọwe Ndimi to jẹ ọkan lara awọn biliọniaa to lowo ju ni Naijiria jẹ ana si aarẹ Muhammadu Buhari lọwọlọ ati ana minisita tẹlẹri lasiko ijọba Abacha, Bashir Dalhatu. Ọmọ rẹ ọkunrin to jẹ ẹgbọn Indimi lo fẹ ọmọbinrin aarẹ Buhari, Zarah. Ni ti Arẹmọ Malik Ado Ibrahim to jẹ ọmọ Ọba Ohinoyi ti ilẹ Ebira, wọ bi i ni Naijiria ṣugbọn ilu UK ati US lo ti lọ kawe.Ọkọ ni oludari agba ati alaga ileeṣẹ Nigus Enfinity to jẹ ileeṣẹ kan to dowo pọ pẹlu BYD ti China. Bakan naa arẹmọ yii ni ifẹẹ ọkọ pupọ to si ti n ṣe katakara ọkọ lati ọdun 1990. Koda o fẹran ko maa da nikan fi ọkọ sare ije. O n ṣiṣẹ pẹlu ileeṣẹ Proton and Lotus to si ṣe ipo Lotus fun ijọba Malaysia lọdun 1999. Oun ni ọmọ adulawọ akọkọ to ṣiṣẹ pẹlu ileeṣẹ Formula 1. Lẹyin ti wọn ti ṣe igbeyawo Nikkah nilana ibilẹ, Adama ati Malik ni awọn yoo mu ọjọ mii lọtọ fun igbeyawo nilanaa tawọn oyinbo alawọ funfun."
Òkú Sylvester Oromoni wọ káà ilẹ̀ sùn lẹ́yìn ọdún méjì tó kú,Ṣe ẹ ranti ọmọkunrin ẹni ọdun mejila nni, Sylvester Oromoni Jnr to ku lojiji lọdun 2021 nileewe Dowen College, ti iku ọhun si di ariwo gidi lori ayelujara? Oku ọmọ naa ti wọ kaa ilẹ sun lọjọ Abamẹta, ọjọ kẹtadinlọgbọn oṣu kin-ni-ni ọdun 2024 yii. Ile ẹbi Oromoni to wa ni Ogbe-Ijoh, nijọba ibilẹ Guusu Warri, ipinlẹ Delta ni wọn sin Sylvester si lẹyin ọdun meji ti awọn eeyan rẹ ti n beere fun idajọ ododo lori iku ọmọ naa. Ọgbọnjọ oṣu kọkanla ọdun 2021 ni Sylvester Oromoni dagbere faye, awuyewuye to si tẹle iku naa ni pe awọn akẹkọọ agba kan ni Dowen College ni wọn fiya jẹ ẹ de oju iku. Ọpọ awọn ajafẹtọo ọmọniyan, awọn obi, ẹbi, ọrẹ ati bẹẹ bẹẹ lọ ni wọn n sunkun asun-un-dakẹ bi wọn ṣe gbe posi ọmọ ọdun mejila naa de, ti wọn si gbe e si koto lẹyin ọdun meji to ti dagbere faye. Agba ọjẹ agbẹjọro, Femi Falana naa wa lara awọn to peju pesẹ sibi eto isnku ọmọ naa. Falana sọ pe bo ṣe jẹ pe ọdun perete lọmọ naa lo laye, sibẹ, apẹẹrẹ rere lo fi lelẹ nileewe, ninu ẹbi ati laarin awọn ẹgbẹ rẹ. ‘Ọdun diẹ ti Solomon lo laye, a o le fi we ti Methuselah to pẹ titi. Sylvester ni ipa rere lori awọn olukọ rẹ, awọn ọrẹ ati ẹgbẹ rẹ nileewe. Amofin agba Fẹmi Falana, to wa nibi eto isinku naa, gboriyin fun Oloogbe Sylvester Oromoni loju iku. ‘’Ohun ti a gbọdọ maa ran ara wa leti ni pe ki la fẹ kaye fi ranti wa ta a ba lọ tan.  Ka si dari aye wa pada sọdọ Oluwa to da wa. ‘’Mo dupẹ lọwọ awọn obi Sylvester, bi wọn ṣe duro fun idajọ ododo’’ Ṣaaju ni baba ọmọ naa ti jẹjẹẹ pe oun ko ni sin oku ọmọ ọhun bi oun ko ba ri idajọ ododo gba lori iku ọmọ oun amọ awọn ọlọpaa ni iwadii oku ọmọ naa ti wọn ṣe ko fi han pe ẹnikankan lo pa a. Ọdun meji lẹyin iku ọmọ ọdun mejila Sylvester Oromoni, awọn mọlẹbi rẹ ti kede bi eto isinku yoo se waye. Ọgbọnjọ oṣu kọkanla, ọdun 2021 ni iroyin sọ pe Sylvester ku, nile ẹkọ Dowen College, lẹyin ti awọn akẹkọọ to wa ni ipele to ga fi iya jẹ ẹ nitori o kọ lati darapọ mọ ẹgbẹ okunkun. Ninu atẹjade ti ẹbi fi sita, wọn kede pe eto isinku naa yoo waye lọjọ Satide, ọjọ kẹtadinlọgbọn, oṣu Kinni, ọdun 2024 nipinlẹ Delta. Wọn fikun pe pẹlu bi iroyin iku ọmọ wọn se gba ori ayelujara, o bawọn lọkan jẹ pe wọn ko ti ri idajọ ododo gba lori isẹlẹ naa. Atẹjade ọhun sapejuwe oloogbe gẹgẹ bi ọmọ ti oye rẹ pe pupọ, to si wu lọkan lati mọ si nipa ero ayarabiasa ati ere bọọlu. Saaju ni iroyin jade pe baba ọmọ naa ni oun ko ni sin ọmọ naa ti oun ko ba ri idajọ ododo gba. O sọ eyí lasiko ayẹyẹ ọjọ ibi ọmọ naa, eyi ti wọn ṣe lati ṣẹyẹ ọdun mejila ti o yẹ ki o se ki o to ku lọdun 2021. Ileeṣẹ ọlọpaa ipinlẹ Eko sọrọ ninu oṣu Kinni, ọdun 2022 pe ko si ẹri to daju lati fidi rẹ mulẹ pe, awọn kan lo lu akẹkọọ ile ẹkọ Dowen ọhun, Sylvester Oroomoni ki ẹmi to bọ lẹnu rẹ. Kọmiṣọnna ọlọpaa ipinlẹ Eko tẹlẹ, Hakeem Odumosu ṣalaye fawọn akọroyin pe ko si ẹri to fidi rẹ mulẹ pe wọn fipa fun Sylvester ni kẹmika mu ki o to ku. Odumosu ni esi ayẹwo oku ti wọn ṣe lara oku Sylvester fihan pe iku ati ọdọ Ọlọrun wa ni akẹkọọ ọmọ ọdun mejila naa ku. Ọga ọlọpaa naa tun sọ pe ko si ẹri bakan naa lati fidi rẹ mulẹ pe awọn akẹẹgbẹ Sylvester kan fẹ ẹ fi ipa mu wọ ẹgbẹ okunkun.
"Lórí ikú Mohbad, Naira Marley fẹ́ pe Iyabo Ojo, ìwé ìròyìn Punch àti àwọn mìí l'ẹ́jọ́,Gbajugbaja olorin takasufe, Afeez Fashola, ti gbogbo aye mọ si Naira Marley, lo ti bẹrẹ ipẹjọ tako oṣere tiata, Iyabo Ojo lori ẹsun ibanilorukọjẹ nipa ọrọ to kọ soju opo instagram. Ninu iwe kan ti agbẹjọro Naira Marley, Olalekan Ojo, kọ ranṣẹ si Iyabo, o ṣalaye pe Arabinrin Ojo ba Naira Marley jẹ́ ninu awọn ọrọ kan to kọ si ori Instagram rẹ ninu oṣu kẹsan-an, 2023. Agbẹjọro Ojo sọ fun BBC pe  Iyabo fẹsun kan Naira Marley pe o fi oogun ati awọn iwa kan ti ko boju mu doju ija kọ oloogbe Ilerioluwa Aloba, ti ọpọ eyan mọ si Mohbad, nigba aye rẹ. ""Awọn nnkan ti Iyabo Ojo kọ nipa onibaara mi, mu ko fojuwina ọpọlọpọ eebu ati ifini ṣe ẹlẹya laarin awujọ."" Agbẹjọro Olalekan Ojo ṣalaye pe, ọrọ ti Iyabo sọ lo fi n gbiyanju lati sọ pe Naira Marley lo wa nidi gbogbo laasigbo  to ba Mohbad nigba aye rẹ, ""lẹni ti Naira Marley mu gẹgẹ bi ọmọ ìyá"". Bakan naa lo ni ki Iyabo  Ojo tọrọ aforiji lọwọ onibaara rẹ ni gbangba. Agbẹjọro Ojo ṣalaye pe ẹbẹ fun aforiji naa, ni kii Iyabo fi si oju opo insragram rẹ ko si tun fi sinu iwe iroyin kan ni Naijiria. O fi kun pe to ba kọ lati ṣe eyi laarin gbedeke ọjọ meje, awọn yoo gbe ọrọ naa lọ si ile ẹjọ. ""Ao si beere fun ẹẹdẹgbẹta miliọnu Naira, owo itunu fun Naira Marley."" Yatọ si Iyabo Ojo, agbẹjọro fun Naira Marley, Olalekan Ojo, tun sọ pe awọn ti fi iwe ẹsun ranṣẹ si iwe iroyin Punch , nitori awọn naa kopa ninu biba onibaara oun l'orukọ jẹ. O ni Naira Marley yoo gbe ọrọ lọ sile ẹjọ nitori pe wọn fi ọrọ wọn tọka si i pe o lọwọ ninu iku Mohbad. ""Iyabo Ojo ati Punch Newspaper ti gba iwe ẹsun ti wọn, awọn eeyan to ku yoo gba ti wọn naa titi ọjọ Ẹti."""
NDLEA mú ìyà 75 pẹ̀lú oògùn olóró l'Eko,Ọwọ ajọ to n gbe ogun ti oogun oloro lorilẹede Naijiria, NDLEA ti tẹ iya, ẹni ọdun marundinlọgọrin to n ta oogun oloro nipinlẹ Eko. Afurasi ọhun ti orukọ n jẹ Sekinat Soremekun ni ọwọ tẹ lọjọ Ẹti, Ọjọ kẹdogun oṣu kejila ọdun 2023 ni agbegbe Oshodi nipinlẹ Eko pẹlu ọpọlọpọ oogun oloro ati lita ogun oloro oni mimu ni akata rẹ. Agbẹnusọ NDLEA, Femi Babafemi ni iya naa salaye pe ọmọ rẹ ti orukọ rẹ n jẹ Segun, ẹni to ti fẹ sẹ fẹ bayii lo n ko oogun oloro wa fun iya naa lati ta. “Awọn osisẹ NDLEA nipinlẹ Eko, lọjọ Ẹti, ọjọ kẹdogun, oṣu kejila mu iya agbalagba kan, ẹni ọdun marindinlọgọrin, Sekinat Soremekun pẹlu oogun oloro. “Lasiko ti ọwọ ofin ba iya naa ni agbegbe Oshodi nipinlẹ Eko, ọpọlọpọ oogun oloro Canabis ati lita ogun mimu codeine ni wọn gba lọwọ iya naa. “O ni ọmọ oun, Segun, ẹni to ti salọ bayii ni o ma ko awọn oogun oloro naa wa fun oun lati ta. Bakan naa ni NDLEA tun ni awọn gbe ẹsẹ le ile kan to wa ni agbegbe Victoria Garden City ni Lekki ti wọn n lo lati fi pe lo oogun oloro methamphetamine. NDLEA kede pe ọwọ tẹ afurasi kan, Okenwa Chris Nzewi, to si foju ba ile ẹjọ nibi ti ileẹjọ si ti palasẹ pe ki ijọba apapọ gbe ẹsẹ le dukia naa. “Ọwọ tẹ Okenwa pẹlu akẹgbẹ rẹ Sunny Okeh Ukah ni ọgbọnjọ oṣu keje ọdun 2022, ti wọn si ti ka ẹsun mẹrin si wọn lẹsẹ ni ileẹjọ giga to n joko nipinlẹ Eko.”
Wo ọjọ́ tí ìjọba yóò ti apá kan afárá Third Mainland pa l’Eko lóṣù tó ń bọ̀,Ijọba apapọ yoo ti apa kan afara Third  Mainland lati Iyana Oworonshoki si Adeniji Adele pa fun atunṣe lọjọ kẹsan an oṣu Kinni ọdun 2024. Adari akanṣe iṣẹ fun ijọba apapọ, Onimọ-ẹrọ Arabinrin O.I. Kesha lo fọrọ yii lede ninu atẹjade kan to fi sita. Arabinrin Keisha ni titipa apa kan afara naa ṣe pataki lati le ṣe iṣẹ naa daadaa. Ni ago mọkanla aarọ ọjọ Iṣẹgun ni ijọba yoo ti afara naa ti iṣẹ yoo si bẹrẹ ni pẹrẹu. i. Ijọba rọ awọn olugbe ilu Eko ti wọn n lo afara Third Mainland lati gba Ojota lopopona Ikorodu lọ si Funsho Williams Avenue si afara Eko Bridge si Apogbon lọ si CMS. ii. Ẹ tun le gba Ojota lọ si Jibowu  si Yaba, Oyingbo lọ si Iddo si Carter Bridge lọ si CMS. iii. Ọna mii ti ẹ tun le gba ni Gbagada si Anthony lọ si Funsho Willaims lọ si Eko Bridge-Apogbon lọ si CMS. Ijọba tun rọ awọn awakọ lati fọwọ sowọpọ pẹlu awọn oṣiṣẹ to n dari ọkọ lasiko naa ki inira maa baa le pọ fawọn eeyan lasiko naa. Nigba ti o n ki awọn olugbe ilu Eko fun ifọwọsowọpọ wọn ati ifarada wọn lati ẹyin wa, Arabinrin Keisha rọ wọn pe wọn tun ni lati ni ifarada naa sii lasiko yii. Afara Third Mainland ni afara to tobi julọ ṣikeji ni ilẹ Afirika eleyii to so iyangbẹ ilẹ ilu Eko mọ erekusu ilu naa. Mẹẹli meje ati abọ ni afara Third Mainland fi gun eyi to jẹ ki o jẹ afara to gun julọ ni apa guusu ilẹ Afirika. Ọdun 1990 ni ijọba ologun Naijiria labẹ aṣẹ Ọgagun fẹhinti Ibrahim Babangida kọ afara naa.
Ohun tó yẹ kí o mọ̀ nípa 'styrofoam' tí ìjọba ìpínlẹ̀ Eko f’òfin de lílò rẹ̀ f'áráàlú,Ijọba ipinlẹ Eko lawọn fofin de lilo ike fukẹfukẹ ati awọn ike bi ijẹun ti lilo wn ko ju ẹẹkan lọ  kiakia jakejado ipinlẹ naa. Ileeṣẹ to n mojuto ayika sọ pe ifofinde yii di dandan lọna ati dẹkun aburu ti awọn ike fukẹfukẹ yi n da silẹ paapa oju agbara ti wọn n di. Kọmisana feto ayika Tokunboh Wahab ni kiakia ni aṣẹ yi bẹrẹ si ni fẹsẹ rinlẹ. Ṣugbọn iru ipa wo ni yoo ni lara awọn to n taja ni ipinlẹ Eko? Ni ipinlẹ Eko to jẹ orisun ọrọ aje pataki ni Naijiria, awọn eeyan a maa pese ike yi tawọn eeyan mii a si maa lo nidi ọrọ aje lojumọ. Bawo wa ni wọn ṣe fẹ ṣe. Alaye ọna abayọ ko ye wa si ṣugbọn ọga agba kan nileesṣẹ ayika ati ọrọ omi ni Eko sọ fun BBC pe aṣẹ ti gun ọrọ yi gẹgẹ bi Kọmiṣana ṣe pa . Boya ka fi apejuwe ṣalaye ọrọ yi. Ṣe ẹ ri fukẹfukẹ to wa ninu cooler ounjẹ ọmọ yin ti kii jẹ ki ounjẹ tete tutu nii? Styrofoam niyẹn. Tabi fukẹfukẹ  to maa n ba pali nkan elo tuntun ti ẹ ba ṣẹṣẹ ra, ohun laa n pe ni Styrofoam. Wọn a tun maa lo nibi ile kikọ tabi lati fi dina mọ ki ariwo wọ inu iyara tabi ayika kan. Awọn abọ ounjẹ taa n lo lẹẹkan ṣoṣo ni ti wọn kii ṣe aimọ fun ọpọ. Wọn a maa pe wọn ni ike ''disposable'' Bi eeyan ba ra ounjẹ lọwọ awọn olounjẹ ohun ni olounjẹ fi n ta ounjẹ taa mọ si ike anumadaro. Yala ṣibi ni tabi nkan elo ta fi n jẹun gbogbo awọn ike yi kii ṣe ike ta maa n saba lo ju ẹẹkan lọ. Ni ipinlẹ Eko tori bi awọn eeyan ṣe n ṣe inawo lọpọ igba, awọn ike anumadaro yi pọ gidi gaa an lawujọ. Labẹ alaye taa n ṣe yi ni pe awọn ike fukẹfukẹ kan wa to ṣe pe wọn ko le parẹ mọ inu ilẹ tawọn mii a si maa parẹ mọ ilẹ. Awọn to le jẹra ni oloyinbo n pe ni bio degradable. Awọn ti yoo ṣi wa bẹẹ titi laye ni non bio degradable. Pupọ awọn ike Styrofoam ati ike anumadaro taa n wi yii ni ko le jẹra mọlẹ. Ni ipinlẹ Eko lọdọọdun, idọti fukẹfukẹ anumadaro to to tọọnu 870,000 ni wọn n ko jọ, gẹgẹ bi akọsilẹ ṣe fi han. Gẹgẹ bi ohun ti Kọmiṣana ayika kọ soju opo Twitter X rẹ, o sọ pe ọpọ oju agbara ni ipinlẹ Eko lo kun fun Styrofoam ti awọn eeyan da sinu rẹ. O ni ijọba ko wa le kawọ pọnyin maa wo ti talubọ yoo fi ko si ipinlẹ naa loju tori ọrọ Styrofoam yii. O ṣalaye pe ẹka alamojuto imọtoto ayika, Lawma, a maa ko ọpọ awọn ike wọnyi ninu ọja, ati awọn gareeji ọkọ, nigba ti wọn ba n ṣiṣẹ. O ni pẹlu ifọwọsowọpọ ajọ Kick Against Indisipline, KAI, awọn yoo bẹrẹ si ni fofin yi rinlẹ nipinlẹ ọhun. Awọn to ba n pese Styrofoam ati awọn to ba n lo yoo koju ijiya nipa titi ileeṣẹ wọn pa. Kọmiṣana sọ pe iru idọti ti Styrofoam maa n da silẹ lo le ṣokunfa iyipada oju ọjọ, omiyale  ati itankalẹ aarun lawujọ. Onimọ nipa ayika ati iyipada oju ọjọ taa ba sọrọ, Nicholas Adeniyi sọ pe ofin yi ko ni ba awọn eeyan ipinlẹ Eko lara mu lootọ. Ṣugbọn o ni o ṣe pataki lati tẹle aṣẹ yi nitori pe ipinlẹ Eko jẹ ibi ti omi pọ si ati pe omi a maa gbe awọn ike naa kaakiri lati ibikan si omiran. Ọgbẹni Nicholas fi kun pe ohun ti wọn tun le ṣe ni pe ki wọn pada si oko aarọ lilo awọn nkan taa le lo ju ẹẹkan ṣoṣo lọ, to fi mọ baagi ti wọn fi paper ṣe lati rọpo awọn ike ti ijọba fofin de yii. Gẹgẹ bi Nicholas ṣe sọ, iyipada yi yoo mu okun ba ilera mutumuwa nitori pe awọn nkan taa fẹ fi rọpo ike wọnyi ko ni kẹmika ninu ti yoo si jẹ ki wọn tete parẹ mọ ilẹẹlẹ. Ipinlẹ Eko ni ipinlẹ Naijiria akọkọ ti yoo gbe iru igbesẹ yIi. Orileede Kenya lọdun 2017 fofin lelẹ pe ki awọn alejo si awọn ibudo igbafẹ wọn ma ṣe gbe awọn ike anumadaro tabi ike irọmi wa sibẹ. Zimbabwe naa ti fofin lile kalẹ nipa owo itanran gọbọi fawọn to ba gbe ounjẹ sinu cooler ti wọn fi ike ṣe. Orileede mii bi Rwanda ati Morocco naa ti fofin de lilo awọn ike anumadaro. Lagbaye, China, Ilẹ Gẹẹsi ati America wa lara awọn orileede to ti fofin de lilo ike anumadaro. Bi ijọba ba ti bẹrẹ si ni fofin yi rinlẹ, o di dandan kawọn eeyan maa wa nkan mi ni lilo dipo styrofoam ati ike anumadaro. Ninu awọn ohun to le rọpọ wọn ni apo ijẹun ti wọn fi 'paper' ṣe, ife omi ti a ko fi ike ṣe,awọn nkan ijẹun onirin,ṣibi onipako. Koda a le fi awọn abọ ijẹun onipako rọpo anumadaro tabi awọn 'take away'  taa n gba lode ti wọn ba ti gbe ounjẹ fun wa.
"Ọ̀rẹ́ méjì dèrò àhámọ́ ni Kirikiri l'Eko lórí ẹ̀sùn ìṣekúpa ọ̀rẹ́ wọn torí ráìsì,Ile ẹjọ majisreeti to wa ni Yaba niluu Eko ti pàṣẹ pe ki wọn ju ọrẹ meji, Noah Tovohome ati Rajay Zannu si ahamọ lori ẹsun igbimọpọ lati pa ọrẹ wọn, Segun Zusu lori baagi raisi mẹrindinlogoji. Ọjọ Isẹgun ana ni awọn mejeeji kawọ sẹyin rojọ niwaju adajọ majisreeti Linda Balogun lori ẹsun iṣekupani onikoko meji. Ile ẹjọ fidi rẹ mulẹ pe Tovohome ati Zannu gbimọ pọ pẹlu awakọ oju-omi to n ko ẹru Zusu bọ lati Seme wí pe ko pa a, ki o sí ji raisi rẹ gbe lọ. Amọ, loru bii ago meji ni wọn lọ da ọkọ oju-omi naa l'ọna ninu odo Novo ni Seme. Níbẹ ni a gbọ pe wọn ti fi pako lu Zusu pa ti wọn si ju u sinu odo. Lẹyin naa ni wọn ko awọn baagi raisi ọhún lọ si Babagry nibi ti wọn ti ta a ni ₦1.4m fun obinrin oniṣowo kan ti wọn si pin owo naa. Olupẹjọ ọlọpaa, Chekwube Okeh sọ fun ile ẹjọ pe ọjọ kejila oṣu Kọkanla to kọja lọ yii l'awọn ọrẹ mejeeji ṣiṣẹ laabi ọhun. Olupẹjọ Okeh ni ẹsun yii tako ẹka 222 ninu iwe ofin, o si ni ijiya ni ẹka 223 ninu ofin iwa ọdaran ipinlẹ Eko ọdun 2015. Bayii ni wọn ṣe ka ẹsun ti wọn fi kan awọn afurasí mejeeji naa nile ẹjọ majisreeti ni Yaba: ""ẹsun ti ile ẹjọ fi kan iwọ, Noah Tovohome, ẹni ọdun mẹtadinlọgbọn, ati iwọ, Rajay Zannu, ọmọ ọdun mejidinlogoji at'awọn mii to ti salọ ni pe ẹ ṣekupa Segun Zusu, ẹni ọdun mẹrindinlọgbọn nì ago meji oru ninu odo Novo ni Seme, ipinlẹ Eko eyi tii ṣe ẹsun to ni ijiya ninu iwe ofin ọdaran ipinlẹ Eko ọdun 2015."" Ile ẹjọ ko gba awijare awọn olujẹjọ naa. Okeh rọ ile ẹjọ pe ki wọn ju awọn mejeeji sí ahamọ na titi ti ọfiisi adari olupẹjọ nipinlẹ Eko yoo fi sọ imọran rẹ lori ẹjọ naa. Adajọ majisreeti Balogun gba ẹbẹ naa, o sí pàṣẹ pe ki wọn ju awọn olujẹjọ mejeeji sí ahamọ ni Kirikiri. Adajọ majisreeti Balogun wa sun igbẹjo si ọjọ kejilelogun oṣu kinni ọdun 2024."
Wo ìdí tí ìgbésẹ Lasepa láti ti ilé ìtura Quilox pa làìsùn ọdún kò ṣe jọ́ aráàlú lójú,Ijọba ﻿ipinlẹ Eko ti gbe ẹnu ọna abawọle ile ìtura Quilox ti pa laisun ọdun Keresimesi. Wọn ní awọn sọ agadagodo sẹnu ọna wọn tori pe wọn tapa sofin imojuto ayika. Lọjọ Aiku tii ṣe aisun ọdun Keresimesi  ni wọn gbe igbesẹ yi. Ile itura ati aaye igbafẹ yi to wa lagbegbe Ozumba Mbadiwe Road,Victoria Island nilu Eko jẹ ti gbajugbaja oloṣelu nii Shina Peller. Ajọ to n mojuto ayika ati ajọ to n risi idaabo araalu LASEPA ati LSC lo jijọ pawọpọ gbe ẹnu ọna Quilox ti pa﻿. Loju opo LASEPA wọn fi ikede yi sibẹ ti wọn si fi alaye ohun to ṣokunfa titi pa yi naa.﻿ Yatọ ﻿si eyi Lasepa fi ikilọ sita fawọn aaye igbafẹ mii to wa lagbegbe naa pe ki wọn mojuto ayika wọn ki iru nkan to ṣẹlẹ sí Quilox ma ṣe ba awọn naa. Sol Beach ati Landmark Beach ni awọn mii tí wọn kìlọ fun pe k'awọn naa ṣe pẹlẹ lori ọrọ alaafia ati ayika wọn. Agbegbe t'awọn ile igbafẹ yi wa a maa koju sunkere-gbakere ni asiko ọdun ti ẹsẹ kii si gbero níbẹ rara Lasepa ati LSA sọ pe kii ṣe igba akọkọ ree t'awọn yoo kìlọ fun Quilox pe ko wa nkan ṣe si lilọ bibọ ero ni ile igbafẹ rẹ. Igba akọkọ kọ ni yi ti ẹka ileeṣẹ ìjọba to n mojuto ayika yoo kéde titi pa Quilox. Lọdun to kọja lọjọ kẹrindinlọgbọn oṣu Kejila wọn ti ile itura yi pa tori idiwọ ﻿to fa fun lilọ bibọ ọkọ. Loṣu Kọkànlá ọdun 2023 yi wọn gbe Quilox ti pa lori itapa sofin. Iru nkan bayii tun waye lọdun 2019 ati 2022. Ni gbogbo igba to ba waye  ileeṣẹ ìjọba naa a maa pada tun sọ pe awọn ti si ile igbafẹ naa pada leyin to seleri lati tẹle ilana to de ayika rẹ.﻿ Loju opo Twitter awọn eeyan ti n sọ pe igbesẹ yi ko le so eso ree tori pe wọn yoo tun si ile itura naa pada.
Ọmọ ọ̀dọ̀ jí N81.6m ọgá rẹ̀ lẹ́yìn ọjọ́ kẹta tó bẹ̀rẹ̀ iṣẹ́, ẹ wo bí o ṣe fi owó pitú,Ọwọ ṣikun awọn agbofinro ti ba arabinrin ọmọ ọdọ kan Blessing Effiong ti wọn fẹsun kan pe o ji ẹgbẹrun mọkanlelaadọta dọla owo ọga rẹ gbe. Ni iṣiro Naira, owo yi sunmọ mọkanlelgọrin miliọnu Naira,N81.6m. Awọn ọlọpaa ọtẹlẹmuyẹ ẹka ileeṣẹ ọlọpaa labẹ iadari igbakeji ọga ọlọpaa pata ni Zone 2 Onikan lo kede ọrọ yi. Wọn ni awọn ri Blessing ati ọkọ rẹ Bassey Effiong mu lẹyin tawọn tọ pinpin wọn de ipinlẹ Cross River lati Lekki ni ipinlẹ Eko ti wọn ti fẹsun owo jinji kan wọn. Gẹgẹ bi alukoro ọlọpaa SP Ayuba Umma ti ṣe wi, awọ mejeeji gbimọran pọ lati hu iwa ẹsẹ yi lọjọ Kẹrindinlọgbọn oṣu Kẹjọ ọdun 2023. Ọjọ naa jẹ bi ọjọ kẹta lẹyin ti Blessing bẹrẹ iṣẹ ọmọ ọdọ ni ile awọn ọga  to wa ni Lekki. SP Umma sọ pe lọjọ Kọkanlelọgbọn oṣu Kini ni ọwọ tẹ awọn afurasi yi to si ni wọn ti na ninu owo naa lati fi ra awọn dukia kọọkan. Alukoro ọlọpaa ko ṣalaye ẹni to ni owo naa ati idi to fi ni aduru owo bẹẹ ni ipamọ ninu ile rẹ. Ọrọ naa fẹ dabi ti Minisita kan lorileede Ghana ti awọn ọmọ ọdọ rẹ ji owo miliọnu kan dọla ni ile rẹ ati awọn dukia mii. Gẹgẹ bi awọn agbofinro ṣe ṣalaye,alarina kan taa mọ si agent ti orukọ rẹ n j Anthony lo mu Blessing Effiong wa sibi to ti n ṣiṣẹ to si bẹrẹ iṣẹ lọjọ Kẹtalelogun oṣu Kejila ọdun 2023. ''Lẹyin ọjọ mẹta to bẹrẹ iṣẹ ni o ji $51,000 gbe ti oun ati ọkọ rẹ si salọ si ipinlẹ Cross River'' Alukoro ọlọpaa tẹsiwaju pe ''O kọkọ kọ lati ṣalaye iye to ji gbe amọ o pada jẹwọ pe oun ji ẹgbẹrun lọna ọgbọn dọla to si loun fun ọkọ rẹ,Bassey Effiong ni ẹgbẹrun ogun dọla'' “Bassey Effiong naa jẹwọ pe oun fi owo tọju iya oun to wa lori aarẹ,oun ra ọkọ tipa kan, ọkada meji toun si fi owo to ku pari ile toun kọ ni Cross River'' Awọn mejeeji ni awọn ọlọpaa lawọn ti ko lọ siwaju ile ẹjọ lẹyin ti iwadii pari lori ọrọ naa.﻿
Àwọn gómìnà ilẹ̀ Yorùbá ṣe àgbékalẹ̀ ìgbìmọ̀ kan fún ètò ìsìnkú Akeredolu,Awọn gomina ipinlẹ Yoruba lapa iwọ-oorun guusu Naijiria ti gbe igbimọ kan dide ti yoo ṣiṣẹ pọ pẹlu ẹbi gomina ipinlẹ Ondo to di oloogbe, Arakunrin Rotimi Akeredolu. Gomina Dapo Abiodun ipinlẹ Ogun lo fidi ọrọ yii mulẹ nigba to ṣabẹwo ibanikẹdun si ile oloogbe pẹlu awọn akẹgbẹ rẹ niluu Ibadan lọjọ Ẹti. Nigba to n sọrọ lorukọ awọn gomina ipinlẹ Yoruba yoku, Ọmọba Abiodun ṣapejuwe Akeredolu gẹgẹ bi ẹni to ṣe fi ọkan tan, ati pe ki i beṣu bẹgba lati sọ eyi to jẹ otitọ ọrọ lori ohun to ba n lọ lawujọ. ‘’Akinkanju ọkunrin ni Akeredolu, o ja fun fita fita pe ki aarẹ Naijiria wa lati apa guusu. Kii figba kan bọ ikan ninu, o ṣiṣẹ takun takun lori igbiyanju lati ri pe ẹgbẹ awọn gomina ilẹ Yoruba fidi mulẹ daadaa. Oun gan an ni alaga ẹgbẹ awọn gomina ipinlẹ Yoruba titi to fi dagbere faye. Olori gbogbo wa ni o jẹ, a o si ṣe afẹri rẹ gan an,’’ gomina Abiodun lo sọ bẹẹ. Oloye Abiodun ko ṣai sọ fun ẹbi Akeredolu wi pe ‘’a fẹ ki ẹ ri wa gẹgẹ bi ara yii lori ọrọ iku Akeredolu. O wu wa lati kopa ninu gbogbo eto isinku Akeredolu, a o gbe igbimọ kan dide ti yoo ni aṣoju lati ipinlẹ ilẹ Yoruba kọọkan. Ohu n ti a fẹ ni pe a fẹ fun olori wa to di oloogbe ni eto isinku to yẹ. Awa gomina ilẹ Yoruba wa sibi lonii ni orukọ idile wa, lorukọ ijọba ti n ṣe akoso rẹ ati lorukọ gbogbo ọmọ ilẹ Yoruba lati kẹdun pẹlu ẹbi Akeredolu atawọn eeyan ipinlẹ Ondo. Adura wa ni pe ki Eleduwa fori ẹṣẹ rẹ jin in ki o si sun laya Olugbala rẹ. Bakan naa ni a gbadura pe ki Ọlọrun tu iyawo, awọn ọmọ, ẹbi atawọn eeyan ipinlẹ Ondo ninu.’’
"Èmi ò kán ọrùn Mohbad, irọ́ layé ń pa mọ́ mi, ìbátan rẹ̀ Darosha fi'gbe ta,Darosha Losobeh, ibatan akọrin takasufe Mohbad to si tun jẹ amugbalẹgbẹ rẹ ti fesi lori ẹsun pe o kan akọrin naa lọrun gẹgẹ bo ṣe jọ ninu fidio ibi tí wọn gbe Mohbad sinu posi. Lọjọ Kejila oṣu Kẹsan ni akọrin ẹni ọdun mẹtadinlọgbọn yi jáde laye ti iku rẹ si mu ki ọpọ ni Naijiria gbara ta. Ariwo to sọ lẹyin iku rẹ lo ṣokunfa bi awọn agbofinro ṣe mu ọga ileeṣẹ akọrin ti Mohbad n ba kọrin Azeez Fashola to ọpọ mọ si Naira Marley ati Samson Balogun ti inagijẹ rẹ a máà jẹ Sam Larry. Awọn mejeeji yi ni wọn mu lori ẹsun pe wọn n dunkooko mọ akọrin naa. Wọn ti pada gba itusilẹ. Amọ ọrẹ Mohbad kan Primeboy ati nọọsi ti wọn fẹsun kan pe o gun Mohbad labẹrẹ yi wa latimọle ti ọlọpaa sí ni awọn ni oju wa lara wọn ju nípa iku Mohbad. Nigba to n fesi si ẹsun pe o kan ọrun Mohbad Darosha salaye loju opo rẹ ni Instagram lọjọ Abamẹta yi pe ki awọn to n gbe iroyin ofege yi dakun jáwọ nidi rẹ tori o n ṣe akoba fun ilera ọkan rẹ. O kọ sibẹ pe "" Inu mi bajẹ debi pe mo ni lati jáde wa kọ ọrọ yi ki o baa ma ruju pe mi o kan ololufẹ mi lọrun."" O tesiwaju pe ""iṣẹlẹ yí jẹ nkan to bami ninu jẹ julọ pe mo kan ọrun ọmọ iya mi.O dun mi gidigidi ""﻿ O tẹnu bọ alaye pe nigba t'awọn de Ikorodu wọn  sọ pe ko si aaye ti wọn yoo gbe oku si ni mọṣuari  ati pe """" a o fẹ gbe oku rẹ si mọṣuari a o si fẹ sin lalẹ ọjọ yi"""" O ni idi ree ti oṣiṣẹ mọṣuari kan se gbawa nimọran ka san owo ọkọ agbokusi nibi taa gbe sí titi ti ilẹ yoo fi mọ. Ọkọ yi naa ni yoo gbe lọ sibi ti wọn yoo ti sin oku rẹ. O ni gbogbo mọlẹbi lo faramọ tori ọkọ agbokusi to gbe wa lati Island wa si Ikorodu ti n fohun sílẹ pe awọn ni lati pada lalẹ naa. O fikun pe iya Mohbad nikan ni kò sí níbẹ lalẹ ọjọ naa. Ibatan akọrin yi salaye pe nkan to kan ohun ninu gbogbo ọrọ yi ni pe oun ṣeto posi ati ọkọ agbokusi. O ni oun ko mọ pe posi ti wọn gbe wa kere fun oku Mohbad. O wa sọ pe gbogbo mọlẹbi lo ri oku rẹ ninu ọkọ agbokusi k'awọn to lọ sibi ti wọn  ti sinku rẹ. ""Ko si ẹnìkankan to sọrọ nipa oku rẹ k'a to gbera lati lọ sin.Wọn o sọ nkankan nipa ori rẹ tabi ará rẹ kankan.Mi o sunmọ ibi ọkọ agbokusi tori ọkan mi ko balẹ.Oju opo ayelujara ni mo ti pada n gburo ọrọ nipa pe ọrun Mohbad kan . O bami ninu jẹ nigba ti mo ri """
Ìjọba ìpínlẹ̀ Eko kéde gbèdéke tuntun fún ṣíṣe, títà àti lílo Styrofoam,Ijọba ipinlẹ eko ti kede afikun ọjọ si gbedeke to fun awọn ileeṣẹ to n ṣe abọ ounjẹ fukẹfukẹ, Styrofoam, ati awọn to n ta a. Opin ọsẹ to kọja ni ijọba ipinlẹ naa kede pe oun ti fi ofin de lilo awọn ike ati abọ ounjẹ ti ko ṣe e lo ju igba kan lọ. Ijọba sọ pe awọn abọ ounjẹ naa ati awọn nnkan elo miran ti wọn n fi styrofoam ṣe n ṣe akoba fun ayika, to si tun n fi awọn olugbe ipinlẹ naa sinu ewu aarun. Ṣaaju ni ijọba kede pe lọgan ni ofin tuntun naa yoo bẹrẹ iṣẹ, ṣugbọn nigba ti yoo fi di Ọjọbọ, ijọba yi ohun pada. Eyi jẹyọ ninu ọrọ ti kọmisanna fun ayika nipinlẹ eko, Ọgbẹni Tokunbo Wahab sọ nibi ipade ijiroro to ṣe pẹlu ẹgbẹ awọn ileeṣẹ to n ṣe Styrofoam. Awọn ọmọ ẹgbẹ awọn oludasilẹ ile ounjẹ naa kopa nibẹ. Ọgbẹni Tokunbo sọ pe ijọba ko ni i yi erongba rẹ pada lori fi fi ofin de lilo awọn abọ naa. O ṣalaye pe lati bi ọdun mẹta ni ofin naa ti wa nilẹ, to si jẹ pe lati igba naa ni ijọba ti n jiroro pẹlu awọn ileeṣẹ to n ṣe wọn lori ọna ti opin yoo de ba awọn ike to ni ilo ẹẹkan. “Wahala ti awọn ike wọn yii n da silẹ laarin ilu, lasiko ojo ati lẹyin rẹ, ko ṣe fi ẹnu sọ. “Iye ẹmi to si ti ṣofo nipasẹ lilo styrofoam, iparun to n mu ba awọn ẹranko inu omi, ati bo ṣe n dọti ayika, naa ko sẹ ṣakawe.”: Ọgbẹni Tokunbo sọ pe ẹmi awọn araalu ṣe iyebiye si ijọba ipinlẹ Eko, ju ere ti awọn ileeṣẹ fẹ ẹ jẹ lori ṣiṣe styrofoam. O ni ilẹkun anfaani kan ṣoṣo ti ijọba le ṣi silẹ fun awọn to n ṣe e , ati awọn alagbata rẹ ni pe ko fi ọsẹ mẹta kun gbedeke to fun wọn. “Eyi jẹ ọna lati jẹ ki wọn o ta gbogbo ọja ti wọn ti ṣe silẹ tan.”
Gbajúgbajà àgbà akọni òǹpìtàn, Jimi Solanke jáde láyé,Gbajugbaja akọtan ohun asọtan, olorin ibilẹ, akọ ewi to tun jẹ agba oṣere, Alagba Jimi Solanke ti jade laye Ọdun 1942 ni wọn bi oloogbe naa saye. Owurọ kutu Ọjọ Aje, Ọjọ Karun un, oṣu keji ọdun 2024 ni Solanke dagbere faaye ni ile iwosan ẹkọ iṣegun, Olabisi Onabanji to wa ni Sagamu nipinlẹ Ogun. Ẹni ọdun mejileelogorin ni agba akọtan naa. Akọroyin BBC news Yoruba ti ba ọkan lara awọn enìyan oloogba naa sọrọ lorí aago, ìyẹn Omoba Biola Ogundeko, to si fi iroyin ikú Baba Jimi Solanke naa mulẹe. Fun ọpọlọpọ to wo awọn ere ori itage bii Kurunmi ati Ovonramwen Nogbaisi ti Ola Rotimi kọ, Death and the King's Horseman ti Wole Soyinka kọ ati bẹẹ bẹẹ lọ, wọn mọ pe gbagada ni oju Jimi solanke wa ninu awọn ere naa tori oun ni o ko ipa to tobi julọ ninu wọn. O ti le ni aadọta ọdun to ti lo ninu iṣẹ tiata nipa gbigbe aṣa ibilẹ Yoruba ati agbegbe rẹ ga. Ilu Eko ni wọn bi Solanke si ni ọdun 1942. Ni ẹka ti orin, ọpọlọpọ orin ati orin itan ni Baba Solanke ti kọ ati eyi ti ko tilẹ tii gbe jade rara rara. Awọn orin ọmọde naa ko gbẹyin nibẹ gẹgẹ bi ohun baba Solanke ṣi ṣe n dan ninu orin yi
""
Ọmọ Mr Ibu méjì kó sí gbaga ọlọ́pàá lórí ẹ̀sùn jìbìtì N55m táwọn èèyàn dá fún ìtọ́jú rẹ̀,Ọwọ ileeṣẹ ọlọpaa orilẹede Naijiria ti tẹ ọmọkunrin ati ọmọbinrin agbatọ fun gbajugbaja oṣere adẹrinposonu, John Okafor, ti ọpọ mọ si Mr Ibu lori ẹsun pe wọn ji owo tawọn eeyan da fun itọju agba oṣere naa. Onyeabuchi Okafor ati Jasmine Okekeagwu ni wọn fẹsun kan pe wọn tọwọ bọ foonu  oṣere naa, ti wọn si fi gba owo to to miliọnu marundinlọgọta Naira ninu apo owo banki rẹ. Owo naa lo jẹ owo ti awọn ololufẹ agba oṣere naa da fun itọju Mr Ibu, lẹyin to bẹrẹ aisan lọdun to kọja. Ọsẹ to kọja ni Mr Ibu pada sile lẹyin to ti wa nile iwosan fun ọpọlọpọ oṣu. Aisan naa lo faa ti Mr Ibu fi padanu ọkan lara ẹsẹ rẹ. O to isẹ abẹ marun un ti Mr Ibu lakọja, gẹgẹ bi mọlẹbi rẹ ṣe kede sita. Iroyin kan sọ pe awọn alasẹ ti ri owo to to aadọta miliọnu gba pada. Ileeṣẹ iroyin abẹlẹ ni agbẹnusọ ileeṣẹ ọlọpaa to n risi iwadii, Mayegun Aminat lo kede ọrọ naa. Gẹgẹ bi Arabinrin Mayegun ṣe sọ, awọn afurasi mejeeji n gbiyanju lati sa kuro lorilẹede Naijiria ni ọwọ tẹ wọn. Saaju ni ile ẹjọ kan nipinlẹ Eko gba beeli miliọnu mẹẹdogun fun awọn afurasi mejeeji bi iwadii se n tẹsiwaju . Awọn afurasi mejeeji yoo pada si ile ẹjọ ninu oṣu Kẹta, ọdun 2024.
Famine In Horn of Africa: Wo ewu tájọ UN ní ìyàn lè mú bá 13m èèyàn ní ìlà oòrùn Áfíríkà,Ẹka to n risi ipese ounjẹ lagbaye ti ajọ isọkan agbaye, WFP sọ pe eeyan miliọnu mẹtala ni awọn orilẹede kan to wa ni agbegbe  ìlà oòrùn Áfíríkà (Horn of Africa) lo n koju ọgbẹlẹ latara ọda ojo ọlọjọ pipẹ. Aisi ounjẹ ati nkan ọgbin ti ko jade daadaa ti mu ki  ọpọ idile sa kuro ni ibugbe wọn gẹgẹ bi wọn ṣe sọ. Bẹẹ si ni wọn lawọn eeyan nilo iranwọ ni kiakia lati le dẹwọ aburu to le tẹyin rẹ wa. Ọdun mẹta lera ni ọda ojo ti bẹrẹ ti eyi si mu ki iyan ati ọgbẹlẹ to mu, ṣi maa tẹsiwaju. Nkan oko ko ṣe daada, awọn nkan ọsin n fojojumọ ku bẹẹ si ni eeyan miliọnu mẹtala ni Ethiopia, Somalia ati Kenya wa ninu ebi oun iṣẹ. Ọwọn gogo ounjẹ naa n ṣẹlẹ si wọn . Aisi ounjẹ tawọn agbe yo wa loko naa wa nibẹ  eyi to mu ki awọn eeyan sa kuro nidi iṣẹ agbẹ. Eyi lo si mu ki wahala wa lọrun awọn ọpọ idile ti ko ri ounjẹ ti wọn yoo jẹ. Ajọ WFP ti wa sọ pe bi wọn ko ba ri iranwọ ni kiakia ko si bi ewu nla ko ṣe ni ba awọn eeyan lagbegbe wọnyi. Nitori naa wọn lawọn n beere iranwọ owo to le ni  ọọdunrun miliọnu dọla lati koju ọda ati iyan yi. Leleyi ti wọn yoo kọkọ nilo, wọn yoo fi owo yi pese ounjẹ ati iranwọ owo. Lọlọjọ pipẹ, iranwọ to ni ṣe pẹlu ṣisẹ eto ti yoo le koju ọda ni awọn agbegbe ti ọrọ yi kan ni wọn yoo fi owo naa pese. Iyan lagbegbe ila oorun Afirika ko ṣẹṣẹ bẹrẹ: Ija yala  laarin awọn ẹya kan si omiran tabi ikọlu lati ọwọ awọn alakatakiti ẹsin kun nkan to mu ki iyan  peleke ni agbegbe Horn of Africa. Ni Somalia bi apẹrẹ, ija laarin awọn alakatakiti ẹsin Al Shababa to le ni ogun ọdun jẹ ọna kan gbogi ti awọn eeyan ko fi ri iranwọ gba lagbegbe yi. Ni ti Ethiopia, ija ṣi n waye bayi laarin awọn ọmọ ogun orileede naa ati awọn ẹya Tigray ti eleyi ko si jẹ ki iranwọ de ọdọ awọn ti ebi n pa. Bawọn araalu ṣe n sa nitori ebi, bẹẹ lawọn mii n tori ikọlu ati aawọ sa asala fun ẹmi wọn. Akọsilẹ awọn onimọ sọ pe o to eeyan miliọnu mẹwaa kan tabi ju bẹ lọ ti yan ti n se akoba fun lati nkan bi ọgọta ọdun sẹyin. Ajọ isọkan agbaye UN lo lewaju awọn to n gbiyanju iranwọ fawọn eeyan wn yi ṣugbọn igbiyanju wọn ko fẹ ẹ to tori rẹ ni wn fi lawọn n wa iranwọ si.
Nobel Peace Prize 2019: Adarí ìjọba ilẹ̀ Ethiopia, Abiy Ahmed gba àmì ẹ̀yẹ,Wọn ti kede Abiy Ahmed ti o jẹ Olotu Ijọba ilẹ Ethiopia  gẹgẹ bi ẹni ti o gba ami ẹyẹ Alafia ti agbaye ọdun 2019. O gba ami ẹyẹ yii latari ipa ti o ko ninu mimu alaafia jọba ati ifọwọsowọpọ awọn orilẹ ede agbaye. Ilẹ Ethiopia ni o fọwọ sowọpọ pẹlu Eritrea ni ọdun to kọja ti ajọṣepọ naa yoo si lo bii ogun ọdun ti o si nii ṣe pẹlu ọrọ ibode ni ọdun 1998 si 2000. Wọn fun un ni ami ẹyẹ yii ni ipele ọgọrun iru rẹ ti o waye ni Oslo. Yoo gba ami ẹyẹ yii ti o si to bii milliọnu mẹsan owo ilẹ Sweden ti yoo waye ni oṣu kejila. Ko din ni Ọọdunrun oludije ti wọn fifẹ han lati jẹ olubori to fi mọ awọn eeyan bi Okoolelugba ati ọpọ ẹlẹgbẹjẹgbẹ to jẹ metalelọgọrin fun ami ẹyẹ. Ti wọn si ti n woye pe ta ni yoo jawe olubori, ti ọpọ si ti fi ọkan si Greta Thunberg, olumọ nipa oju ọjọ. Lẹyin ti o di Olotu Ijọba ilẹ Ethiopia ni oṣu kẹrin ọdun 2018, o ṣe agbekalẹ eto lati mu ayipada rere ba ilẹ naa ti o si mu iyatọ ba orilẹede ọhun. Bakan naa lo tun fi ọgọọrọ awọn ọmọ ẹgbẹ alatako silẹ ni ọgba ẹwọn ti o pe gbogbo awọn ti o ti fi ilu silẹ pada wale. Eyi ti o ṣe ti o ṣe pataki julọ ni pe o fọwọ si iwe alaafia pẹlu orilẹede ti o wa ni ẹgbẹ wọn, Eritrea ti o si to bii ogun ọdun ti iwe ibaṣepọ naa yoo fi fẹsẹ mulẹ. Ninu atunto ati atunṣẹ ti o ṣe ni ija ẹlẹyamẹya ti o fopin si ti o si ti le bii milliọnu meji awọn eniyan kuro ni ile wọn. Aarẹ Buhari naa ki Olotu IjọbaEthiopia fun jijawe olubori ninu ami ẹyẹ naa ati fifi opin si ija laarin Ethiopia ati Eritrea lati bii ogun ọdun sẹyin. Buhari lo fi ọrọ yii lede lori ẹrọ ayelujara rẹ ni ọjọ eti lati ba Olotu naa yọ fun aṣeyọri ati gbigba ami ẹyẹ naa.
Àwọn olùfẹ́hónúhàn dáná sun ọ̀pọ̀ ṣọ́ọ̀ṣì mẹ́ta àti mọ́ṣáláṣí ní Ethiopia,Awọn eeyan kan ti dana sun ọpọ ṣọọṣi ati mọṣalaṣi ni iha ariwa ati gusu Ethiopia. Wahala naa bẹrẹ lẹyin ti awọn kan ti kọkọ ṣekupa ogun Musulumi, nigba ti ogunlọgọ awọn mii si farapa nibi eto isinku kan niluu Gondar, to wa lagbegbe Amhara. Agbẹnusọ awọn Musulumi lorilẹ-ede naa sọ fun BBC pe mọṣalaṣi mẹrin ni wọn dana sun. Bẹẹ naa ni agbẹnusọ fun awọn ọmọlẹyin Kristi ṣalaye fun BBC pe wọn dana sun ṣọọṣi mẹta ni iha gusu orilẹ-ede naa. Iroyin ni o ṣeeṣe ki iṣẹlẹ naa jẹ ẹsan fun awọn ogun Musulumi ti wọn ti kọkọ pa ṣaaju nibi eto isiniku to waye ni Amhara. Ijọba orilẹ-ede naa ti sọ pe ọwọ awọn ti tẹ ọọdunrun ati aadọrin eeyan ti wọn funra si pe wọn lọwọ ninu rogbodiyan ọhun. Wọn ni awọn ko fi ọwọ yẹpẹrẹ mu iṣẹlẹ naa, nitori naa awọn yoo fi imu ẹnikẹni ti ọwọ ba tẹ pe o n fa wahala lawọn ilu mi danrin. Ẹwẹ, awọn Musulumi ni olu ilu orilẹ-ede naa, Addis Ababa ti n mura lati  korajọ lọna ati fẹhonuhan lori ifẹmiṣofo naa. Nnkan bii ida mẹrinlogoji ni awọn Musulumi to n gbe ni Ethiopia.
Wo ẹ̀yà tí ọkùnrin ti ń na obìnrin tí ara rẹ̀ yóò fi ṣẹ̀jẹ̀, gẹ́gẹ́ bíi àmìn ìfẹ́,Pataki ni àṣà jẹ fun awọn eniyan ilẹ̀ Africa. Bi ọlaju si ṣe pọ to, ko gba àwọn àṣà kan danu ni Africa. Bẹẹ gan-an lori fun àwọn obinrin ẹ̀yà Hamar, ni orile-ede Ethiopia. Àwọn obinrin ẹ̀yà yii ma n kopa ninu orò ilu, nibi ti wọn ti maa ń lu wọn ní alubami. Lílù naa jẹ ọna ti àwọn obinrin yii fi n ṣe atilẹyin fun awọn ọkunrin wọn. Ukuli Bula ni wọn n pe orúkọ orò naa, eyi ti wọn ma n ṣe fun awọn ọmọkùnrin to ti bàlágà, lati ki wọn kaabọ si àwùjọ awọn gende. Lara asa ẹya Hamar naa tun ni pe ọmọkùnrin ti yoo ba wọ awujọ awọn gende ni, gbọdọ dá abẹ́, yoo si tun rin lori maalu. Igbeṣẹ naa ni yoo sọ boya iru ọmọkùnrin bẹẹ ti ṣe tán lati 'di gende ọkùnrin'. Lasiko orò naa, ni àwọn obìnrin lati inu ẹbi àwọn ọmọkùnrin naa maa n yọnda ara wọn fun lílù lati fi ifẹ han si wọn. Eyi tun wa safihan bí wọn ṣe le fi ara da iya to o. Nise ni wọn maa n bẹ awọn ọkunrin lati lu wọn. Ti wọn ba n lù wọn, wọn ko gbọdọ pariwo tabi ke ìrora, titi gbogbo ara wọn yoo fi sẹjẹ. Lẹyin oro yii, eyi to má n waye ni àfonífojì odò Omo River Valley, ọmọkùnrin bẹẹ ti di ọkùnrin, o si lẹtọ lati fẹ iyawo.
"Amojúẹ̀rọ tó ń nu bàtà fi wá oúnjẹ òòjọ́,Chekole Menberu to ti di ẹni ọdun mẹtadinlọgbọn bayii ni ọpọlọpọ ireti giga nigba ti kawe ja pẹlu oye fasiti onipele kinni ninu imọ chemical Engineering lọdun meji sẹyin ni orilẹede Ethiopia. O jẹ asiko idunnu fun un pẹlu bi o ba boju wo iye ọdun to ti fi ṣe laalaa ati gbogbo iṣoro to ti la kọja lati de ipo yii. Fun ọpọlọpọ ọdun lo ti fi nu bata fun awọn eeyan lẹgbẹ ọna lati fi tọju ara rẹ, lati kekere ni Ọgbẹni Chekole ti fi wa iṣẹ kiri loju titi. Lati igba to ti jẹ ọmọde ni baba rẹ ti ku to si ti n gbe pẹlu awọn obi baba rẹ ni agbegbe Fogera ni ẹkun Amhara. Iya rẹ si ti fẹ ọkọ mii. O wu Chekole gan ko kawe ṣugbọn awọn baba baba rẹ ko lowo ati tọ ọ. Lo ba kọri si ile ẹgbọn baba rẹ lati maa ṣe aṣọ́ ẹran ọ̀sìn. Ṣugbọn o si tun n ni ireti pe awọn obi baba oun yoo le ran oun lọwọ. ""Gbogbo igba ni mo maa n fi ikanra sọ pe awọn obi baba mi ko le ran mi nilewe"", o sọ fun BBC. Nigba to ya, baba baba rẹ gbọ si ẹbẹ rẹ o si mu u lọ forukọ silẹ ni ileewe alakọbẹrẹ kan ni ilu to n jẹ Woreta. Ṣugbọn iranwọ baba baba rẹ wa sopin nigba to de ipele keji. ""Mo ni lati jade sita lati wa ọna ati ran ara mi lọwọ"" Pẹlu iranlọwọ ọrẹ rẹ kan to maa n kun bata, Whekole bẹrẹ si ni nu bata fawọn eeyan. Chekole ni ""Mo ro wi pe ninu baba lee ran mi lọwọ. Odidi idaji ọjọ kanni mo fi n ṣiṣẹ lojọ ti maa si fi idaji to ku ka iwe"". Aye le mọ mi. Ṣugbọn itan awọn eeyan to n ronu bii temi ṣugbọn ti wọn di dokita ati imọ ẹrọ gba mi niyanju. 'Ohun gbogbo ka mi lara gan' Gbogbo saa ẹkọ rẹ nileewe lo fun un ni wahala tori o ni lati ra aṣọ ileewe eyi ti ko si lowo rẹ. ""Ẹkọ na mi lowo gaan"", eyi lo sọ. ""Ọpọlọpọ igba ipọnju ni mo la kọja ṣugbọn mi o ni gbagbe bi o ṣe ka mi lara gan nigba ti mo fi de ipele ẹkọ kẹjọ ati ikẹwa atii lọdun ti mo wọ ile iwe fasiti."" Pẹlu gbogbo nkan to foju ri, o ṣaa tiraka wọ ile iwe fasiti Bahir Dar ni olu ilu Amhara nibi to ti kawe gboye imọ Chemical Engineering. ""Idi ti mo fi lọ fun imọ ẹkọ yii ni wi pe awuyewuye wa pe orilẹede wa nilo ọpọlọpọ amojuẹrọ. Mo si nireti pe mo maa ri iṣẹ ni kete ti mo ba kawe ja"". O ri iranwọ diẹ nigba ti lẹta kan wa si ileewe rẹ lati ilu ibi rẹ pe ko ni oluranlọwọ kankan. Fasiti rẹ ba bẹrẹ si ni san 200 birr ($10) loṣu. ""Mo tun maa n ri iranwọ latd awọn alabagbe mi atawọn ọrẹ mi ṣugbọn nigba ti ọjọ ikọkgboye mi n sunmọ etile, ẹru bẹrẹ si ni ba mi boya mo maa ri iṣẹ"". Òbí àwọn ọmọ tó j'óná mọ́lé n'Ibadan leè dáràn ìjọba o!-  Àjọ ajàfẹ́tọ̀ọ́ ọmọdé 'Mi o lori iṣẹ' Lọdun 2017 ni Ọgbẹni Chekole kẹkọọ gboye to si fẹ gun le wiwa iṣẹ loju ẹsẹ. Ṣugbọn ori ko gbe e. ""Oṣu mẹta ni mo fi n wa iṣẹ ni Addis Ababa. Mo rin kaakiri ilu fun iṣẹ ṣugbn mi o lori rẹ. Koda o rinrinajo kaakiri ati kọja ilu rẹ, ""mo tun wa iṣẹ lai lo iwe ẹri fasiti rẹ ṣugbọn ọpọlọpọ igba ni wọn n kọ iwe iwaṣẹ mi. Lẹyin ọpọlọpọ oṣu wiwa iṣẹ ti iwẹ ẹri rẹ ko si so eso rere, o pada si ilu Bahir Dar - lati bẹrẹ iṣẹ ti ko lero pe o le pada si. ""Nigba ti ko sohun ti mo le ṣe mọ, mo pada si ẹsẹ aarọ ki n maa nu bata"". Taa ba wa beere boya o kabamọ pe o tilẹ ka iwe, o ni inu ko ba ma bi oun to bayii bi ko ba ka iwe. ""Ẹkọ yii na mi lowo gan, mi o si jere kankan nibẹ, mi o ba ma ti ṣe laalaa to bẹẹ lori rẹ. Bi awọn oluko mi to mọ mi ni fasiti ba ri mi, ara wọn a ka ti wọn a si ka oju kuro. Ṣugbọn awọn mii a gba mi niyanju wọn a si fun mi lowo."" Awọn ọrẹ mi nileewe gan maa n mọọmọ wa nu bata bi bata wọn gan ko tilẹ dọti tori ki wn le fun mi lowo. Ẹwẹ, o ni ireti, ninu ohun gbogbo pe yoo ri iṣẹ to dara. Mo ṣi maa n lọ wo awọn patako ti wọn ti n polowo iṣẹ,"" Chekole sọ."
Ethiopia War: Kí ló ń ṣẹlẹ ní Ethiopia tí ìrọkẹkẹ ogun fi gbalẹ níbẹ?,Ijọba orilẹede Ethiopia ti se agbekalẹ ofin ilu ko fara rọ yika tibu tooro orilẹede naa lọjọ Isẹgun nitori irọkẹkẹ ogun to gbalk kan ni ariwa orilẹede naa. Ijọba ti wa n kede fun awọn eeyan to n gbe ni olu ilu orilẹede naa, Addiss Ababa pe ki wọn dihamọra pẹlu ohun ija lati fi daabo bo ara wọn. Eyi ri bẹẹ nitori bi awọn ikọ ogun ọlọtẹ lapa ariwa ẹkun Tigray se n sun mọ ẹkun guusu orilẹede naa. Arọwa yii lo waye lẹyin ọjọ diẹ ti ikọ ọlọtẹ Tigray People's Front (TPLF) se kede pe oun ti gba akoso  ilu nla meji to to irinwo kilomita si Addis Ababa. Amọ ijọba ilẹ Amẹrika ti n rawọ ẹbẹ si ikọ ọlọtẹ naa pe ko mase gba akoso Addis Ababa nitori awọn eeyan to n gbe nibẹ le ni miliọnu marun Wahala lo n waye laarin ijọba Ethiopia atawọn ọmọ ogun Tigray lẹkun ariwa lo n gbena woju ara wọn, eyi to ti da orilẹede naa sinu rogbodiyan nla. Ogun naa si ti bẹrẹ ni bi ọdun kan sẹyin lapa ẹkun ariwa Ethiopia. Nibayi naa, ijọba ilẹ Amẹrika ti wa n ke si awọn ọmọ orilẹede rẹ lati fi orilẹede Ethiopia silẹ ni kiakia.
""
Ìgbà mélòó ní wọn fẹ kéde ikú ẹṣọ tó pá Ọ̀gágun Lorílè-èdè Ethiopia ?,Ẹ fori jin wa, ẹni ta a lo ku tẹlẹ, ko ku mọ. Ikede yi lo waye lati ẹnu ileeṣẹ ọlọpaa apapọ lorile-ede Ethiopia ti o kọkọ sọ pe ẹṣọ to ṣekupa olori ọmọ ọgun ilẹ naa Ọgagun, Seare Mekonnen, ti yinbọn pa ara rẹ. Ni bayi ohun ti wọn n sọ ni pe ẹṣọ naa ko ku mọ ati pe o n gba itọju lọwọ nile iwosan ni. Ile iṣẹ olootu ijọba ilẹ naa sọ pe ẹsọ naa lo ṣeku pa ọgagun naa pẹlu ọga ọmọ ogun mii, ọgagun Gezai Abera ninu igbiyanju ati fitẹgbajọba. Eyi ni igba ẹlẹẹkeji ti iroyin yoo ma yipada nipa ohun to ṣẹlẹ si ẹṣọ yi. Ni ọjọ Ẹti, ohun ti ileeṣẹ ọlọpaa kọkọ kede ni pe ọwọ ti tẹ ẹsọ naa, lẹyin igba naa ni wọn ni o yinbọn pa ara rẹ lẹyin to ṣeku pa awọn ọgagun mejeeji. Ko ti si aridaju boya ẹsọ naa n gba itọju fun ọgbẹ ti o fi ọwọ ara rẹ da tabi eleyi ti wọn da si lara.
Adan Hussein Dida: Akẹ́kọ̀ọ́ ọmọ ọdún mẹ́rìnlá tó n pèsè iná mọ̀nàmọ́ná olówó pọ̀ọ̀kù,Awọn eeyan ti n gboṣuba kare fun akẹkọọ ile ẹkọ alakọbẹrẹ kan to fi bio-gas pese ina mọnamọna fawọn ọpọ ibugbe ni agbegbe Boranza ni Ethiopia Adan Hussein Dida to jẹ akẹkọọ ni ile ẹkọ alakọbẹrẹ  sọ pe oun se irinṣẹ ipese ina yi lati mu idẹkun ba awọn araadugbo ti ko ni ohun amayedẹrun bi ina, ile iwosan ati oju ona. Ọmọ ọdun mẹrinla nii ṣe. O ṣalaye pe ẹyinkule ile awọn obi rẹ lo ti bẹrẹ iṣẹ naa to si ni oun lo igbẹ ẹranko lati inu koto kan toun gbẹ. Lati ibẹ o ni oun ribi seto ina mọnamọna fawọn ile ibugbe mẹjọ.O si ni ki ile kọọkan maa san $0.87 loṣooṣu lowo ina. Awọn araadugbo ibi to ti se eto yi maa n sin nkan ọsin ṣugbọn plu bi ipenija aisi omi ṣe ba wọn, ọpọ ni ko rọwọ fi họri ti iṣẹ si n daamu wọn. Adan ati ẹbi rẹ n lo owo ti wọn ba ri nibi ipese ina mọnamọna yi lati fi gbọ bukata wọn. O ni ''Inu mi dun si ohun ti mo ri ṣe nitori wọn ni mo din awn ni inawo batiri ati tọọṣi ku.Awọn ọmọ wn n ri iwe ka nile dipo ki wọn duro di ọjọ keji lati ṣe iṣẹ amurele wọn'' Olukọ rẹ, Boru Sora s pe Adan n tẹsiwaju pẹlu irinṣẹ rẹ toun ti pe ipenija oju ọna ti ko da n di lọwọ lati lọ ra eelo ti yoo nilo. Arakunrin Boru ni ''Ọlọpọlọpọ pipe ọmọ ni Adan jẹ.Yatọ si irinṣẹ biogas to ṣe,o tun ti n tun redio ati awọn irinṣẹ mii ṣe lati fi pese baalu to le fo niwọn ọgọrun mita''. Awọn akẹkọọ mi ni ile ẹkọ Adnan ti n ri Adan gẹgẹ bi awokọṣe ti awọn naa si ti n mura si ṣiṣe irinṣẹ ti wọn naa. Afojusun ati ireti rẹ ni lati kọ ẹkọ imọ ẹrọ ni fasiti Borana tuntun ti wọn da silẹ ni Yebelo
Ebi pa àádọ́ta èèyàn kú ní Ethiopia, èranko 4,000 tún jáde láye nítorí ọ̀gbẹlẹ̀,O le ni aadọta eeyan to ti jade laye bayii lagbegbe Tigray ati Amhara, lorilẹ-ede Ethiopia. Awọn alaṣẹ ilẹ naa ni eyii ko ṣẹyin ọgbẹlẹ to mu nibẹ ati bi Amẹrika ati UN ṣe gbẹsẹle awọn iranwọ okeere kan to yẹ ko wọ orilẹ-ede ọhun. Gẹgẹ bii ohun ti ajọ agbaye, UN sọ, igba marun un ọtọtọ to yẹ ki ojo rọ nibẹ ni ojo kọ lati rọ. Ṣaaju ni ajọ UN ati orilẹ-ede Amẹrika ti kọkọ gbẹsẹle awọn ohun iranwọ to yẹ ko fi ṣọwọ si orilẹ-ede naa latari bi awọn eeyan kan nibẹ ṣe n ji awọn ohun iranwọ naa ko. Ti ẹ ko ba gbagbe, ọdun to kọja ni ogun abẹle to waye ni Tigray ṣẹṣẹ pari lẹyin ọdun meji. Ni bayii, nnkan bii eeyan mẹrindinlaadọta lo ku niluu Yechila ni Tigray, nigba ti eeyan mẹfa mii ku niluu Amhara, to wa lagbegbe Wag Hemra latari ounjẹ ti ko si. Yatọ si awọn eeyan to jade laye, nnkan bii ẹgbẹrun mẹrin ohun ọsin naa lo tun ba iṣẹlẹ naa lọ. Bi Ariwa Ethipia ṣe n koju ọgbẹlẹ to n mu ẹmi eeyan atawọn ẹranko lọ, ni iha guusu ati ila oorun n koju iṣẹlẹ omiyale. Ninu atẹjade kan loju opo X rẹ, ajọ UN sọ pe ko din ni 370,000 eeyan to ti sa fi ile wọn silẹ nitori iṣẹlẹ omiyale naa. O kere tan, eeyan mẹtalogoji ni omiyale ati ilẹ riri ti ṣekupa ni agbegbe ila oorun. Lasiko ogun to waye nibẹ ni orilẹ-ede naa padanu awọn ohun elo iranwọ to yẹ ko gba, eyii to yọri si iku ẹgbẹgbẹrun eeyan. Amọ awọn iroyin kan tilẹ sọ pe nnkan bii 500,000 eeyan ni ebi ati iyan pa ku. Ṣugbọn ogun naa wa sopin lẹyin ti ijọba Ethiopia ati awọn ọmọ ogun Tigray People's Liberation Front (TPLF) tọwọ bọwe adehun alafia, eyii ti ajọ AU ṣagbatẹru rẹ.
Ethiopia Civil War: : Ìyàn ń mú ní agbègbè Tigray torí ogun abẹ́lé, èèyàn 9m kò rí oúnjẹ jẹ,Ọkan lara awọn oṣiṣẹ eto ilera lagbegbe Tigray, ni Ethiopia ti sọ fun BBC pe iyan n mu ni orilẹ-ede naa to bẹẹ, ti awọn dokita ati nọọsi ti di atọrọjẹ. Awọn oṣiṣẹ eto ilera naa ko ti gba owo oṣu fun oṣu mẹjọ gbako, eyii to mu ki wọn maa wa ọna mii lati bọ ara wọn atawọn mọlẹbi wọn. Iroyin nipa awọn dokita yii lo n waye lẹyin atẹjade ajọ United Nations kan to sọ pe iyan ti n mu ni Tigray. Atẹjade ọhun ni nnkan bi 2.2 miliọnu eeyan ni ko ri ounjẹ jẹ. Bẹẹ naa ni idaji awọn alaboyun atawọn obinrin to n tọ ọmọ lọwọ n sun ninu ebi. Lapapọ, nnkan bii miliọnu meṣan an eeyan ni iyan ja bayii ni Tigray ati agbege meji mii ti ija ti n waye. Lati inu oṣu Kọkanla ọdun 2020 ni awọn ọmọ ogun ijọba atawọn ọmọ ogun ọlọtẹ ti n koju ara wọn, ninu eyii ti ẹgbẹgbẹrun eeyan ti padanu ẹmi wọn. Yatọ si pe o ṣoro lati ko ounjẹ ati oogun lọ si Tigray, wọn tun ti gbe awọn ile ifowopamọsi tipa pẹlu. Bi awọn araalu ṣe n jiya naa ni awọn oṣiṣẹ eto ilera ko gbẹyin. Dokita kan sọ pe wọn ti mu adinku ba iye ounjẹ to yẹ ki awọn ọmọ ọwọ maa jẹ. O ni lawọn ibi kan, iye owo ti wọn n ta ounjẹ wọn ju ohun ti awọn araalu le ra lọ. Amọ o ṣoro fun ileeṣẹ iroyin BBC lati fidi awọn nnkan mii ti a gbọ mulẹ nitori ija to n waye ni Tigray ti mu ki wọn ge ẹrọ ibaraẹnisọrọ kuro. A gbọ pe o ṣeeṣe ki ajọ red Cross ko awọn oogun wọ agbegbe Makelle fun igba akọkọ lati oṣu Kẹsan an ọdun to kọja. Ṣugbọn oṣu Kejila ọdun to kọja ni ajọ UN ti ri aye gbe ounjẹ lọ sagbege ọhun kẹyin. Ajọ to n ri si ipese ounnjẹ lagbaye, WFP ni wọn nilo lati maa ko ọgọrun ọkọ ajagbe to kun fun ounjẹ lọ sibẹ lojoojumọ ki wọn to le tan iyan to n mu ni Tigray.
"Awakọ̀ bàálú Ethiopia Airlines sáré kọjá 'Bus-Stop' nítorí pé wọ̀n tí sún lọ,Awọn awakọ meji kan to wa ọkọ baalu Ethiopia ni wọn sare kọja papa ofurufu, ti wọn si kọ lati balẹ si nitori pe wọn ti sun lọ . Awọn to mojuto irina ọkọ baalu gbinyanju lati pe akeyesi awakọ baalu lẹyin ti wọn kọja apatako ofurufu Ethiopia ni olu ilu Addia Ababa. Lẹyin ti awọn awakọ baalu naa ji ni wọn to morile ibi ti o ye ki wọn ti balẹ. Ẹgbẹ Ethiopian Airlines ni awọn ti bẹrẹ iwadi lori iṣẹlẹ naa. Nigba ti awọn eeyan n sọrọ lori iṣelẹ naa, ọpọ ni nkan ti o sẹlẹ si ẹnikẹni sugbọn o ya awọn lẹnu pe awọn awakọ naa sun lẹnu isẹ ti wọn si gbagbe pe o ye ki wọn bale ni papa ofurufu Ọkan lara awọn sọrọ lori iṣẹlẹ naa, Alex Macheras ni; “sisun lẹnu isẹ ni ko jẹ tuntun sugbọn ko wa ma waye lorekore ni koda nitori ẹmi awọn eeyan. Elomiran bu ẹnu ate lu biu awọn awakọ naa ṣe sun, O ni: “ Ẹ dẹkun lati ma sun lẹnu isẹ.” Ethiopian Airlines, Ethiopian Airlines ti wa fi atẹjade sita pe awọn ti fi yoo awọn awakọ baalu naa kuro titi iwadi awọn yoo fi pari. “Iwaadi ti bẹrẹ lori awakọ baalu naa, ti a si gbesẹ to yẹ lori ọrọ wọn. ""Ẹmi awọn onibara wa jẹ wa lkogun pupọ.”"
"Woman, Ethiopia's Tigray crisis: Ọmọbìnrin ọdún 18 ṣàlàyé bí ó ti gé lọ́wọ́ nígbà tí sọ́jà kan fẹ́ fipá bá a lòpọ̀,Akẹkọọbinrin orilẹede Ethiopia kan to jẹ ọmọ ọdun mejidinlogun ti ṣalaye bi o ti padanu ọwọ rẹ nigba ti o n wọya ija pẹlu sọja kan to fẹ fipa ba oun lopọ. Akẹkọọbinrin naa ni sọja ọhun tun sọ fun baba baba oun lati fi ipa bóun lopọ. Ọmọ ọdun mejidinlogun naa wa nile iwosan lẹkun Tigray nibi ti o ti n gbatọju fun bi oṣu meji bayii. Ija ẹkun Tigray to bẹrẹ loṣu kọkànlá, ọdun 2020 ti ṣakoba fun igbe aye ọmọdebinrin naa at'awọn akẹgbẹ rẹ pẹlu ohun ti wọn fẹ jẹ laye. Ọmọbinrin naa ṣalaye pe lọjọ kẹta, oṣu kejila ọdun to lọ ní sọja kan ṣaa deede wọle wa ti o sí beere ibi t'awọn jagunjagun Tigray wa. Nigba ti o wa inu ile ti ko ri ẹnikan lo sọ fun baba baba mi pe ki o bami ni Ibalopọ. Ọrọ yii bi baba baba ninu debi pe awọn mejeeji bẹrẹ si ni ja. Akẹkọọbinrin naa ni sọja ọhun yinbọn fun baba baba oun ni ejika ati itan lẹyin lo pada sọ foun pe oun ti yinbọn pa a. ""O sọ fun mi pe ki n bọ aṣọ mi, mo bẹ ẹ ṣugbọn niṣe lo n lu mi bii bara. A bẹrẹ si ni wọya ija titi ti inu buruku fi bi sọja ọhún eyi to jẹ ko doju ìbọn kọ mi ti o si yinbọn fun mi lapa nigba mẹta. Bakan naa lo tun yinbọn fun mi lẹsẹ lẹẹmẹta ṣugbọn o kuro nigba to gbọ iro ibọn lati ita,""akẹkọọbinrin naa lo sọ bẹẹ."
Àdó olóró tí ìjọba fi ránṣẹ́ sí àwọn ọmọ ogun ọlọ̀tẹ̀ pa ọ́pọ́lọpọ̀ aráàlú ní Ethiopa,Oṣoju mi koro kan ti sọ fun BBC pe ainiye awọn olugbe ilu Mandi lo sọ ẹmi wọn nu lati lẹyin ikolu lorilẹ-ede Ethiopia, eyii to jẹ kilomita ibusọ ẹẹdẹgbẹta, si olu ilu Addis Ababa. Awọn olugbe Mandi ni iṣẹlẹ naa waye ni ọjo kanri lọjọru ọse yii ,lẹyin ti ikọ ọmọ ologun Oromo Liberation Army, OLA, to jagun gba ilu naa lọwọ ikọ ologun ijọba Ethiopia. Olugbe ilu naa, ẹni to fi orukọ rẹ pamọ sọ fun akọroyin BBC pe ijọba lo ti n gbogun ti awọn ikọ agbegọn, sugbọn oṣeni laanu pe awọn ọmọ olugbe ilu lọ fara kasa iku ojiji. Olugbe naa fi kun pe gbogbo ọkọ ayọkẹlẹ ati ẹyan to wa lagbe gbe ni ado oloro latoju ofurufu sọ wọn di ero ọrun.  Ọrẹ oṣojumi koro naa, to jẹ ajinhinrere, Tariku Wanna, to tun jẹ baba ọmọbinrin lenjelenje kan wa lara awọn to dero ọrun nigba ti wọn n jẹ ounjẹ ọsan. Ẹlomiran to tun ba akọroyin wa sọrọ ni ko din ni ogun eeyan ti wọn ba iṣẹlẹ naa rin, ninu eyiti mejọ ninu wọn dero ọrun lẹsẹkẹsẹ, ti mẹtala yooku dero ọrun nileewosan nibi ti wọn ti n gba itoju latari pe wọn farapa yannayanna. Bẹẹ, ileeseroyin BBC naa ko mọ onka awọn to farapa, bo tilẹjẹpe a gbiyanju lati waadi ni ileewosan ti wọn gbẹ wọn lọ. Awọn oloṣelu ti bẹnu ate lu irufẹ ikọlu pẹlu awọn iko ọmọ ologun Oromo Liberation Army, OLA, eyii ti wọn ni ko bojumu, ti wọn si rọ ijọba lati dẹkun ninu sise iku pa awọn alaisẹ. Ijọba Ethiopia ni ko ti sọrọ kankan lori iṣẹlẹ yii; BBC tun kan si ikọ ọmọ ogun Oromo, sugbon o kọ lati sọrọ lori  iṣẹlẹ ọhun bakan naa.
"Kí ló fa ìjà láàrín ìlú mẹ́ta tó ń jà sí odò Nile?,Ohun to n fa sababii gbọnmi si i omi o to o laarin awọn orilẹ-ede Afirika kan lorii odo Nile ni ẹni ti yoo maa ṣakoso lori odo yii to gun ju ni gbogbo ilẹ Afirika. Orilẹ-ede mẹta ni Afirika, Ethiopia, Sudan ati Egypt ti fẹnuko bayii lati bẹrẹ ijiroro. lori rẹ lẹyin ti wọn ti baba ṣepade ori ayelujara. Koko ija to n waye laarin Ethiopia ati Egypt da lori ọjọ iwaju ti odo yii to jẹ ibudo akanṣe iṣẹ ipese agbara eyi to bẹrẹ lọdun 2011. Ethiopia ni ireti pe odo naa yoo le pese ina fun miliọnu mẹwaa eeyan to n gbe lai ni anfani ina lorilẹ-ede wọn. Sugbọn ni ti Egypt to jẹ pe ọpọ omi amọlolo ti wọn n o, odo Nile ni wọn ti n ri i, wọn n poruru ọkan pe igbesẹ naa yoo mu wahala ba ipese omi fun orilẹ-ede ti wọn. Nigba ti wọn ba pari iṣẹ adagun odo nla eyi ti Ethiopia n kọ, ohun ni yoo jẹ ibudo amunawa to tobi ju ni Afirika. Adagun odo nla yii ti fa ọbitibiti wahala laarin orilẹ-ede Egypt ati Ethiopia, Yoruba si bọ wọn ni bi erin meji ba n ja, koriko abẹ wọn a jiya - orilẹ-ede Sudan wa laarin awọn mejeji yii Bẹẹ si ni awọn kan n bẹru pe o lee yọri si ogun bakan naa lorilẹ-ede Amẹrika ti n kẹnu bọ ọrọ naa. Ki lo fa ija gangan? Lara ohun to n fa ija ni ọna ti wọn yoo gba lati di inu adagun odo naa ẹru si n ba orilẹ-ede Egypt pe akanṣe iṣẹ yii lee faaye gba ki Ethiopia maa dari odo yii to gun ju nilẹ Adulawọ. Ọdun mẹfa ni orilẹ-ede Ethiopia fẹ fi ṣe iṣẹ naa. ""A ti ni alakalẹ ati aato lati bẹrẹ didi adagun odo yii tori asiko ojo to n bọ a o si bẹrẹ si ni loo lati pese ina ninu oṣu kejila ọdun 2020"". Minisita to n ri si ọrọ omi ni Ethiopia, Seleshi Bekele lo sọ eyi ninu oṣu kẹsan ọdun to kọja. Ẹwẹ, orilẹ-ede Egypt ti n gbero asiko ti yoo pẹ fun iṣẹ naa tori ki ipele omi naa ma sare wọlẹ paapaa ni ipele akọkọ ti wọn ba n di i. Lati bii ọdun mẹrin bayii, ina ko tii wọ laarin Sudan ati Ethiopia lorii bi wọn yoo ṣe maa ṣakoso adagun odo naa. Aarẹ Epypt, Abdul Fattah al-Sisi sọ ninu oṣu kẹsan ọdun to kọja pe bii kii ba ṣe wahala oṣelu to ṣẹlẹ lorilẹ-ede oun ni, Ethiopia ko ba ma lee bẹrẹ iṣẹ ọhun rara. Ethiopia n fẹ ki wọn so odo naa pọ mọ adagun odo Aswam, Egypt ni lae lae. Idi ti Ethiopia ṣaa fi fẹ adagun odo yii? Àwọn agbófinró ti mú Eji tó jẹ́ ìgbákejì Ebila, olórí ẹgbẹ́ òkùnkùn ""One Million Boys"" sí gbaga Ọwọ́ ọlọ́pàá tẹ afurasí ọkùnrin tó gé akẹ́kọ̀ọ́ ọ̀rẹ́bìnrin rẹ̀ wẹ́lẹ́ wẹ́lẹ́ fún òògùn owó ní Ikorodu Áṣẹyin kìlọ̀ fáwọn adarí olóṣèlú Nàìjíríà láti ṣe ohun tó yẹ nítorí ará ọ̀run ń wò wọ́n! Trikytee àti Ozo ní wọ́n di ẹrù ilé lé lórí nilé bbnaija lọ́sẹ̀ yìí Iléeṣẹ́ ọlọ́pàá sọ afurasí ọlọ́pàá tó yìnbọn fún ọ̀dọ́kùnrin tó fún èèyàn lóyún lẹ́sẹ̀ s'átìmọ́lé Njẹ awọn orilẹ-ede mii yo janfani nibẹ? Bẹẹ ni. Awọn orilẹ-ede to sun mọ wọn bii Sudan, South Sudan, Kenya, Djibouthi ati Eritrea ṣeeṣe ki wọn jẹ anfani tori ọpọlọpọ wọn ni ko gbadun ina. Pabanbari ni wi pe bi ọrọ yi ba lee fa ogun, yoo ba okun ajọṣepọ katakara jẹ laarin awọn orilẹ-ede agbaye eyi ti Afirika fi so wọn pọ gẹgẹ bi ileewe giga Washington Institute ṣe sọ ọ. Minisita fun ọrọ ohun alumọọni inu omi ati ohun amusagbara lorile-ede Ethiopia, Sileshi Bekele, ti kede lori redio ati tẹlifisan orilẹede naa, EBC pe awọn ti n fa omi sinu ibudo iṣe omi lọjọ si, ti wọn kọ si ẹba odo Nile. Ikede Ọgbẹni Sileshi yii si lo fidi ootọ nipa awọn aworan to jade mulẹ, eyi to ṣe afihan pe odiwọn omi inu ibudo ìṣe omi lọjọ si naa n lọ soke, eyi to n pa lati inu adagun odo.Adagun odo ti wọn fi biliọnu marun-un dọla kọ naa lo n fa aawọ laarin orilẹ ede Ethiopia, Egypt ati Sudan. Bẹẹ si ni gbogbo ijiroro to waye lọjọ Aje lati yanju aawọ naa lo ja si pabo, ti wọn ko si fẹnu ọrọ jona lori awọn koko ọrọ kan ti orilẹ-ede Egypt ati Sudan n kọminu le lori.Awọn aworan tuntun ti wọn ya lati ori itakun agbaye laarin ọjọ kẹtadinlọgbọn osu kẹfa si ọjọ Kejila osu keje ọdun 2020, lo ṣe afihan bi agbega ṣe n ba odiwọn omi ti adagun odo naa n fa ọwọ rẹ sẹyin."
"Ọ̀nà àbáyọ sí ìṣòro ilẹ̀ Afrika wà lọ́wọ́ wa, kìí ṣe ní òkèrè - Ààrẹ Tinubu,Aarẹ orilẹede Naijiria, Bola Ahmed Tinubu ti ni awọn orilẹede ni ilẹ Afrika gbọdọ wa ọna abayọ si iṣoro wọn ni abẹle kii ṣe ni ibomiran. Tinubu sọ eleyii lasiko to ṣepade pẹlu awọn aṣoju orilẹede lati Ethiopia, Cuba ati asoju orilẹede United Arab Emirates. O ni awọn adari gbọdọ ṣetan lati se gbogbo ohun ti wọn ni lọkan to dara lati ṣe fun awọn araalu, ki wọn si mu gbogbo ileri wọn se. Lasiko to n ba aṣoju orilẹede Ethiopia sọrọ, Awall Wagris Mohammed lo ti ni orilẹede Naijiria yoo tẹsiwaju lati maa ṣiṣẹ pẹlu awọn orilẹede toku ni ilẹ Afrika ni ẹka idokowo, eto aabo ati ọrọ aje to gbooro. ""Awọn adari ilẹ Afrika gbọdọ ṣisẹ fun ilọsiwaju ilẹ Afrika, ki wọn si gbogunti awọn iṣoro ti wọn ba n doju kọ ni abẹle nitori ọna abayọ wa ni abẹle, ti yoo si jasi ayọ fun awọn araalu."" Aṣoju ile Ethiopia naa dupẹ lọwọ aarẹ Tinubu pẹlu ileri pe awọn yoo ri pe imugbooro ba ibasepọ laarin orilẹede Ethiopia ati Naijiria. Ninu ipade miran ti aarẹ se pẹlu aṣoju ilẹ Cuba lo ti gboriyin fun orilẹede naa fun bi wọn se jẹ moriya fun awọn orilẹede miiran nipa eto ilera ni abẹle. Aarẹ Tinubu lasiko to n ba aṣoju orilẹede UAE sọrọ parọwa pe ki orilẹ ede naa gbegi kuro lori aṣẹ to mu ki wọn ma fun awọn ọmọ Naijiria ni Visa lọ si orilẹede naa, ti aarẹ si ni oun yoo jiroro lati wa ọna abayọ si iṣoro naa. O ni oun ti ṣetan lati da si ọrọ naa funra oun ati pe gbogbo awọn kọlọrọsi to ṣokunfa ti UAE fi paṣẹ bẹẹ ni awọn maa mojuto. Ninu ọrọ rẹ ni asoju orilẹde naa ti fi da aarẹ Tinubu loju pe ayipada yoo ba aṣẹ naa, ti awọn ọmọ Naijiria yoo si ni anfaani lati wọ orilẹede UAE bii ti atijọ laipẹ."
Ebi pa èèyàn tó lé ní 170 kú ní nítorí ọ̀gbẹlẹ̀,O kere tan, eeyan 176 lo ti ku lagbegbe Tigray, lorilẹ-ede Ethiopa lẹyin ebi to n pa awọn eeyan naa latari ọgbẹlẹ to n waye nibẹ. Alakoso ẹkun Tigray, Hadush Asemelash, sọ fun ileeṣẹ iroyin Tigray TV pe ọkunrin mọkanlelọgọrun ati obinrin márùndínlọ́gọ́rin lo ba iṣẹlẹ naa lọ. Gomina ẹkun Emba Sieneti, Kidanmariam Surafel sọ pe lọwọ yii, nnkan bii ẹgbẹrun marundinlaadọta eeyan ni ebi n pa. Ebi naa ki ba ma ti buru to bo ṣe wa lakoko yii bi ko ṣe ti ogun abẹle ọlọdun meji to waye ṣaaju. Ijọba ilẹ naa sọ pe iye eeyan to n fi ile wọn silẹ latari ọgbẹlẹ naa ati airi ohun elo iranwọ gba ti pọ ju ti tẹlẹ lọ. Lọsẹ to kọja ni ijọba fidihẹ Tigray kede ilu o fararọ lẹyin ti eeyan to le ni igba jade laye nitori airi ounjẹ jẹ, eyii to waye nitori ọgbẹlẹ ọhun. Igba marun un ọtọtọ to yẹ ki ojo rọ ni ojo kọ lati rọ ni Tigray lati ọdun 2019 gẹgẹ bii ohun ti ajọ UN sọ. Ṣaaju ni Amẹrika ati UN ti kọkọ fopin si ohun elo iranwọ ti wọn n fi ṣọwọ silẹ naa lẹyin ti wọn ni iwọnba eeyan kereje kan lo n ko wọn pamọ fun lilo ara wọn, eyii to mu ki iṣẹlẹ naa buru siwaju si. Ọdun kan sẹyin ni ogun abẹle ọlọdun meji to waye ni Tigray pari amọ ija abẹle mii tun ti ṣeyọ lẹkun Amhara, ti ko jina si Tigray ọhun.
"Ethiopia: Orílẹ̀èdè tó ní oṣù mẹ́tàlá,, tó tún jẹ́ ibi tí Àpótí Ẹ̀rí Israel wà,Ọjọ kinni, oṣu Ṣẹrẹ (January) ni ọpọ awọn orilẹ-ede lagbaye ma n ṣe ajọyọ ọdun tuntun. Ṣugbọn ni oril-ede Ethiopia, ọjọ kọkanla, oṣu Kẹsan ni wọn maa n  bẹrẹ ọdun tuntun ti wọn. Orilẹ-ede yii jẹ ibi kan to yatọ si awọn orilẹ-ede agbaye to ku. Kini idi to fi jẹ bẹ ati pe iru ayẹyẹ wo ni wọn maa n ṣe lajọyọ ọdun tuntun? Mọ si nipa awọn nkan to mu Ethiopia yatọ si awọn orilẹ-ede yooku ni agbaye. Kii ṣe eyi nikan o - Kalẹnda ti Ethiopia n lo paapaa yatọ si eyi ti gbogbo eeyan n lo. Lọwọlọwọ, ọdun 2014 ni orilẹede naa wa bayii. Ọjọ Satide, ọjọ kinni, oṣu Kọkanla ni wọn bẹrẹ ọdun tuntun. Idi ni pe wọn n ṣe onka ọdun ibi Jesu Kristi lọna to yatọ. Nigba ti ijọ Aguda ṣe atunsẹ si onka rẹ ni ọdun 500 AD, ijọ igbaani ni Ethiopia ko sẹ bẹẹ. Ni awọn orilẹ-ede kan, awọn ọmọde ma n kọ akọsori nipa iye ọjọ to wa ninu oṣu kọọkan. Ṣugbọn ni Ethiopia, ko si nkan to n jẹ bẹẹ: Ọgbọn ọjọ lo wa ninu oṣu mejila, ti oṣu kẹtala to kẹhin ọdun si ma n ni ọjọ marun-un tabi mẹfa. Orilẹ-ede Italy gbiyanju lati wọ Ethiopia, to n jẹ Abyssinia lasiko naa, ni  ọdun 1895. Asiko yii ni awọn orilẹ-ede lati Yuroopu n pin ilẹ Africa mọ ara wọn lọwọ. Ṣugbọn, idojuti ni Italy ba kuro ni Ethiopia. Wọn gbiyanju lati fi ọgbọn wọle si Ethiopia, nitori pe wọn ti ṣẹgun Eritrea to wa ni ẹgbẹ rẹ. Wọn ba tii fun ọpọlọpọ ọdun. Ṣugbọn, Ethiopia ṣẹgun wọn loju ogun ti a mọ si Battle of Adwa. Ẹgbẹẹgbẹrun ikọ ogun Italy lọna mẹrin ni awọn ọmọ ogun Ethiopia ṣẹgun wọn laarin wakati diẹ lọjọ kinni, oṣu Kẹta, ọdun 1896. Asiko Ẹmpẹrọ Menelik II ni ogun naa waye. Wọn fi ipa mu Italy lati fi ọwọ si iwe adehun pe oun ko ni dan iru rẹ wo mọ. Ọkan lara awọn Ẹmpẹrọ to jẹ lẹyin Menelik, Haile Selassie, lo anfaani iṣẹgun ti wọn ni lori Italy lati beere fun idasilẹ ajọ iṣọkan ilẹ Africa, Organisation of African Unity (OAU), to ti di African Union bayii. Ilu Addis Ababa to jẹ olu ilu Ethiopia si ni olu ileeṣẹ rẹ wa. 3. Ethiopia ni Apoti Ẹri awọn ọmọ Isirẹli wa Ni igbagbọ ọpọ ọmọ orilẹ-ede Ethiopia, Apoti Ẹri, ninu eyi ti ofin mẹwa ti Ọlọrun fun Mose wa, ko sọnu. Ijọ Igbaani ni Ethiopia sọ pe Apoti Ẹri naa wa ni abẹ ìṣọ ati abo ni gbogbo igba, ninu ile ijọsin Our Lady Mary of Zion Church niluu Aksum, nibi ti ko ti si aaye fun ẹnikẹni lati ri i. Itan sọ pe Apoti Ẹri naa bọ si ọwọ ile ijọsin ọhun nipasẹ Ayaba Sheba. Igbagbọ awọn eniyan orilẹ-ede Ethiopia ni pe lati Aksum lo ti rinrinajo lọ si Jerusalẹmu lati ri Ọba Solomọni lati mọ nipa ọgbọn ti iroyin sọ pe Solomọni ni, ni nkan bi ọdun 950 BC. Itan naa to wa ninu iwe Kebra Nagast sọ nipa bi Makeda, Ayaba Sheba, ṣe bi ọmọkunrin kan, Menelik (to tumọ si ọmọ ẹni to gbọn),  fun Solomọni. Ati bi ọmọ naa ṣe rinrinajo lọ si Jerusalẹmu lẹyin ọpọ ọdun, lati lọ mọ baba rẹ. Akọsilẹ itan naa sọ pe Solomọni fẹẹ ki ọmọ naa duro, ko si jọba lẹyin iku rẹ, amọ o ni oun n pada lọ si ile lọdọ iya oun. Ọkan lara awọn ọmọ Isirẹli ti Solomọni yàn pe ko tẹle pada, lo ji Apoti Ẹri naa gba, to si fi ayederu rọpo rẹ. Nigba ti aṣiri tu si Menelik lọwọ, o gbà lati gbe e pamọ, nitori igbagbọ pe eto Ọlọrun ni pe ki apoti naa duro ni Ethiopia. Pẹlu agbara ati ẹmi si ni awọn Kristiẹni ijọ Igbaani ni Ethiopia fi n pa apoti naa mọ. Itan sọ pe lasiko ti Anọbi Muhammed n koju idẹyẹsi nilu Mecca, nigba to ṣẹṣẹ bẹrẹ si ni i waasu, o sọ fun diẹ lara awọn ọmọ ẹyin rẹ pe ki wọn o lọ si ilu kan to n jẹ Abyssinia, ""ẹ o ri ọba kan ti ko faaye gba ifiyajẹni"". Awọn eniyan naa gba imọran rẹ, wọn si lọ si Aksum, nibi ti Ọba Armah, to jẹ Kristiẹni ti ki wọn kaabọ, ti wọn si fi aaye gba wọn lati ṣe ẹsin wọn. Abule Negash ti wọn fun wọn nigba naa lo ti di Tigray bayii, nibi ti awọn arinrinajo naa kọ mọṣalaaṣi ti awọn kan sọ pe oun lo ti pẹ julọ ni Africa. Amọ, ni ọdun to kọja, ado oloro wo mọṣalaaṣi naa lasiko ogun to waye ni Tigray. Awọn Musulumi ni ilu naa tiẹ gbagbọ pe ọmọ ẹyin Anabi mẹẹdogun ni wọn sin si ilu Negash. Irinajo si Aksum si ni Hijra akọkọ ninu akọsilẹ itan Islam. Lonii, ida mẹrinlelọgbọn awọn eeyan to wa ni orilẹ-ede Ethiopia lo jẹ Musulumi."
Ethiopia: Ìjà ẹ̀sìn àti ẹlẹ́yàmẹ̀yà sọ èèyàn 78 dèrò ọ̀run ni Ethiopia,Eeyan mejidinlọgọrin lo ti dero ọrun lorilẹ-ede Ethiopia lẹyin ifẹhonuhan to waye ni awọn agbegbe kan lorilẹ-ede ọhun. Adari igbimọ ijọba orilẹ-ede naa, Abiy Ahmed sọ fun awọn oniroyin pe awọn eeyan ọhun jẹ Ọlọrun nipe latari wahala to ṣelẹ latari ifẹhonuhan naa. Kete lẹyin wahala naa ni ajọ ọtẹlẹmuyẹ orilẹ-ẹde naa ti fi pampẹ ofin mu irinwo eeyan ti wọn fura si pe wọn lọwọ ninu biba duklia jẹ ati gbigbẹmi awọn eeyaan. Ifẹhonuhan naa bẹrẹ lẹyin ti gbajumọ ajafẹtọ ọmọniyan kan lati ẹya Oromo, Jawar Mohammed sọrọ loju opo Facebook rẹ pe ijọba n fi ẹmi oun wewu lẹyin to yọ awọn adabo rẹ kuro. Sugbọn ijọba ti fesi pe irọ pata ni ẹsun ti Jawar fi kan an. Alukoro adari igbimọ ijọba, Billene Seyoum sọ pe, rogbodiyan naa ni ọwọ ẹlẹyamẹya ati ẹsin ninu, leyi to mu ko burẹkẹ. Ajọ ọlọpaa ni agbegbe Oromia to jẹ agbegbe ti iṣẹlẹ naa pa lara julọ sọ ṣaaju pe eeyan mejidinlaadọrin lo kọkọ jẹ Ọlọrun nipe.
"False banana: Ṣé ẹ ti gbọ́ nípa ògẹ̀dẹ̀ tó lè bọ́ ẹgbẹẹgbẹ̀rùn èèyàn lágbàyé?,Pẹlu ipenija ti awọn eeyan n koju nipa ipese ounjẹ lagbaye latari iyipada oju ọjọ, orisi ọna lawọn onimọ n wa lati dẹkun ipenija yi. Ninu awọn ọna abayọ ni wiwa awọn ounjẹ ti ko ni ṣoro lati gbin ti yoo si le bọ ọpọ eeyan. Ọkan lara awọn ounjẹ yi ni o foju han nipa eso kan to foju jọ ọgẹdẹ. Eso yi torukọ rẹ n jẹ enset to si gbajumọ ni Ethiopia lawọn onimọ sọ pe o ṣeeṣe ki o gbọ bukata ounjẹ ọkẹ aimọye eeyan lagbaye. Ni Ethiopia wọn a maa fi ṣe burẹdi tabi asaro. Iwadii si tun fi han pe wọn le gbin eso yi lawọn ilẹ miran ni Afrika. Dokita Wedawek Abebe ti fasiti Hawassa  to wa ni Awasa, lorileede Ethiopia sọ pe ''eso yi le ko ipa ribiribi lati koju ipenija ipese ounjẹ ati idagbasoke'' Enset to foju jọ ọgẹdẹ la gbọ pe apa kan Ethiopia nikan ni wọn ti n jẹ. Eso rẹ to dabi ọgẹdẹ ṣe jẹ ti wọn a si tun maa fi ara eso yi tabi gbongbo rẹ naa se asaro tabi ki wọn fi ṣe burẹdi. Enset jẹ ounjẹ gbajumọ fawọn eeeyan to fẹ ẹ to ogun miliọnu. Nipa iwadii ati ayẹwo,awọn onimọ nipa nkan ọgbin sọ pe Enset ṣe gbin nigbakugba ti awọn eeyan yoo si maa jẹ lasiko ọda. Dokita James Borrell, ti Royal Botanic Gardens, Kew,  sọ pe: ""Eso yi ni awọn anfaani kan to mu ko jẹ eso to le se daada.Ko si igba ti ẹ ko le gbin tabi ki ẹ ka.Nitori naa ni wọn fi npe ni igi to n koju ebi'' Coffee ati awọn nkan ọgbin mii fẹsẹ rinlẹ ni Ethiopia Iyipada oju ọjọ jẹ nkan to n ṣe akoba fun nkan ọgbin ati pipin awọn ounjẹ kaakiri Afrika ati awọn ibomiran. Idi ree tawọn onimọ fi n foju si awọn ounjẹ mi lati koju ebi. Wọn ni ''bi a ba foju wo, pupọ eronja taa n ri lara ounjẹ a maa wa latara irẹsi, agbado tabi wiiti'' Dokita Borell wa ṣalaye pe ''o yẹ ki a samulo awọn ounjẹ miran nitori ọna kan lo dabi pe a ti n ri awọn eleyi taa n jẹ Ẹkunrẹrẹ alaye nipa iwadii yi ti wọn gbe jade wa ninu apilẹkọ  Environmental Research Letters."
Ìgbeyàwó 2000 forí ṣánpọ́n torí àṣìlò fóònù lọ́dún 2021,Ajọ to ga julọ fọrọ ẹsin Islam ni Orilẹ-ede Niger ti kéde pé ẹrọ alagbeka foonu ti da ọpọlọpọ ile ru, ti idile to le ni ẹgbẹrun kan abọ si ti tuka. Ajọ na ni akọsilẹ ti fi han pe idile bii  ẹgbẹrun mẹta ni ipinya ti de ba lọdun 2021 to kọja nitori bawọn iyawo se n wo foonu ọkọ wọn. Ajọ naa, ninu atẹjade to fi lede ni oun ti n gba ọpọ idile nimọran lori isẹlẹ yii, ti  adinku si ti ba awọn idile to n koju iṣoro ipinya. Ọkan l'ara awọn adari ajọ to ga julọ fọrọ ẹsin Islam naa, Ustaz Mouha sọ fun akọroyin BBC wi pe ajọ IEN gbiyanju lati pẹtu si aawọ laarin tọkọtaya. O ni  eleyii si ti mu adinku ba iye awọn to fẹ pinya ninu igbeyawo wọn. Mouha ni ẹrọ foonu jẹ ọkan ninu eroja to mu igbeyawo tuka kiakia lode oni, bẹẹ si ni laye atijọ ko si ẹrọ alagbeka foonu lọwọ awọn eeyan. Sugbọn lode oni, o ni igbakigba ti ọkọ ba wo foonu iyawo rẹ, o seeṣe ki ariyanjiyan waye eyiti o dakun ipinya ninu igbeyawo. Uztaz Mouha ni ẹtan ati irọ pipa lọpọlọpọ igba latọwọ awọn ọkunrin naa maa n se akoba fun idile. Ahmad Maryama tii se oludari ajọ to risi idaabo bo ẹtọ awọn obinrin ati ọmọde ni ọpọlọpọ igba ni ajọ oun maa n se ijiroro itagbangba pelu awọn olori ilu ati awọn eeyan agbegbe wọn lori ewu tó wà ninu ipinya laarin lọkọ laya.
Wo bí o ṣe lè lo ẹ̀rọ ìgbàlódé, 'App' tí ìjọba ìpínlẹ̀ Oyo gbé kalẹ̀ láti mójútó ètò kólẹ̀-kódọ́tí,Ijọba ipinlẹ Ọyọ ti ṣe agbekalẹ ohun elo igbalode lori ẹrọ ilewọ, 'App' ti yoo sọ amojuto itọju ayika di irọrun. Agbekalẹ ohun elo ori ẹrọ ilewọ yii lati ọwọ ileeṣẹ to n ṣe amojuta imọtoto ayika fun ijọba ipinlẹ Ọyọ, 'Mottainai Recycling' yoo mu ki awọn ilẹẹṣẹ kolẹ-odọti ti ijọba buwọlu lu ati awọn eeyan ilu le palẹmọ idọti ati ẹgbin ni irọwọrọsẹ. Alamojuto agba fun ileeṣẹ naa, Ms. Uloma Airhienbuwa ṣe alaye wi pe agbekalẹ ohun elo igbalode naa lo ni ifojusun lati mu ki imọtoto ayika di irọrun n'ipinlẹ Ọyọ. O ni ohun elo naa yoo mojuto lilọbibọ panti ati ẹgbin, ti yoo si jẹ ki o ṣeeṣe lati mọ odiwọn idọti ti ileeṣẹ kolẹ-kodọti ko ati ibi ti wọn ti koo. Alaye ti Arabinrin Uloma Airhienbuwa ṣe ni pe gbogbo eeyan lo le gba ohun elo naa si ori ẹrọ ilewọ wọn lati ori atẹ fun awọn ohun elo ori ẹrọ ilewọ ti a mọ si, 'Google Playstore(gbogbo foonu lo ni atẹ yii yatọ si Iphone). Orukọ ti wọn a fi wa ohun elo naa lori atẹ 'Google Playstore' ni, 'Mottainai- Waste & Recycling'. Ọfẹ si ni wọn o gbaa lori atẹ naa. Lẹyin ti ẹni ti o ba fẹ lo 'app' naa ba ti gbaa si ori ẹrọ ilewọ rẹ, yoo ṣe iforukọsilẹ ati ipese awọn idahun si ibeere mii bii orukọ nọmba ile, oruko agbegbe, adugbo ati bẹẹ bẹẹ lọ. Lẹyin eleyii ni ẹni ti o ba gba ohun elo yii si ori ẹrọ ilewọ rẹ yoo lanfani lati maa ri asiko ti ileeṣẹ kolẹ-kodọti yoo ko idoti adugbo wọn, ati orukọ ileeṣẹ ti yoo ko idọti naa. Bakan naa ni yoo ni anfani lati san owo fun ileeṣẹ naa lori ohun elo igbalode yii. Ti idoọti ba ti pọju ki asiko ti o yẹ ki ileeṣẹ akodọti wa to pe, a le fi 'app' ke si wọn lati wa ko idọti to n bẹ ladugbo. Igbagbọ ijọba ipinlẹ Ọyọ ni pe igbesẹ yii yoo mu adinku na panti ati ẹgbin to n da idọti silẹ layika.
Wo ìdí tí fóònù rẹ fi lè máa gbóná àti ànà àbáyọ,Njẹ o ti ṣakiyesi ri pe nigba mii ẹrọ ilewọ rẹ maa n gbona? Eyii maa n waye lọpọ igba ti eeyan ba n ta ayo lori foonu rẹ tabi to n wo fidio lori ikanni ayelujara bii YoutTube tabi Facebook. Yatọ si nnkan ti eeynan n wo lori ẹrọ ilewọ tabi ohun to n fi ẹrọ ilewọ naa ṣe, ọpọ eeyan lo maa n woye eredi ti foonu wọn ṣe n gbona lai fi ṣe iṣẹ to lagbara pupọ ju ẹmi irufẹ foonu bẹẹ lọ. Wo awọn idi ti foonu rẹ fi le maa gbona ati ohun ti o le ṣe nipa rẹ. Gẹgẹ bi ooru ko ṣe ba ẹda lara mu naa ni ooru kii ṣe ọrẹ ẹrọ ilewọ. Ọjọgbọn kan nipa eto imọ ẹrọ ni fasiti Leeds Beckett, Roz Wyatt-Millington sọ pe awọn ohun to maa n mu ẹrọ ilewọ naa ṣiṣẹ lo maa n mu ko gbona. O ni bi awọn eroja naa ba ṣe n gbona, ni ẹrọ ‘Processor’ inu foonu naa yoo maa ṣiṣẹ ki o ma  baa gbona ju, eyii lo maa n mu ki foonu miran fa nilẹ bii igbin. Ọjọgbọn Roz ni ti oru ba mu ju, o le mu ki foonu maa gbona, eyii ti yoo ṣe ipalara fun batiri foonu bẹẹ. To n tumọ si pe batiri naa yoo tete maa ja ti foonu ba gbona ju. O wa sọ pe eyii maa n waye ti eeyan ba yi imọle oju foonu rẹ soke pupọ ju, paapaa ti wọn ba wa ninu oorun. Awọn nnkan ti o le maa ṣe ree lati dena foonu gbigbona
NCC IMEI: Irọ́ ni, a kò bèèrè fún nọ́mbà IMEI àwon olùgbé Nàìjíríà- NCC,Saaju ni iroyin ti jade pe ajo NCC to n mojuto ọ̀na ibaraenisọ̀rọ̀ ni Najiria ti ni ki awon olugbe Naijiria fi nomba International Mobile Equipment Identity (IMEI) to wa lori ẹ̀rọ alagbeka wọn silẹ̀ lati osu keje, ọdun 2021. Omowe Ikechukwu Adinde to jẹ́ oludari ẹ̀ka ifitonileti ara ilu fun ajo Nigerian Communications Commission ti fi ikede sita pe iroyin to jina si ootọ ni ọ̀rọ̀ naa. O ni ajọ NCC ko figba kankan beere fun nomba yii lọ́wọ́ awọ́n eeyan ni Naijiria. O ni gbigba nomba yii waye lati ọ̀dọ̀ awon ẹ̀ka Revised National Identity Policy for SIM Card Registration ti  o jẹ́ ọ̀kan lara awon ajotuntun ti Aare  Buhari da sile lo fi soju opo itakun agbaye. O ni ajo yii ti setan lati seto Device Management System (DMS). ni eyi to ma je ki o rorun lati ko awon ayederu nọ́mba kuro nilẹ̀ Ikechukwu ni kete ti eeyan ba ti se iforukosile naa ni ẹ̀rọ naa yoo funra re gbe nomba IMEI iru eni bẹ́ẹ̀ sita lai jẹ́ pe eeyan tun sẹ̀sẹ̀ lọ n seto iforukosilẹ̀ miran O ni fun idi eyi, ki awon eeyan lo fọkan balẹ̀ pe wọ́n yoo tun lọ to seto iforukosilẹ̀ IMEI Kí ni IMEI ara fóònù àtí ìwúlò rẹ̀, tí ìjọba fi ń béèrè rẹ̀ lọ́wọ́ aráàlú? Wo àǹfààní nọ́mbà yìí àti bo ṣe le ṣàwárí rẹ̀ lára fóònù rẹ Ikede ti ajọ to n risi eto ibaraẹnisọrọ ni Naijiria NCC gbe jade pe ki awọn ọmọ Naijiria fi nọmba IMEI wọn ṣọwọ, jẹ eyi tawọn eeyan n ran lẹnu. Gẹgẹ bi awọn ikede miran ti wọn gbe jade ṣaaju, paapa nipa siimu ati nọmba NIN, pupọ lo n beere pe ki ni wọn tun fẹ fi nọmba yii ṣe. Ninu nkan ti wọn sọ pe awọn fẹ fi nọmba naa ṣe ni idena jiji foonu, didaabo bo onibara ileeṣẹ ibaraẹnisọrọ, pipawo wọle fun ijọba ati mimu adinku ba ijinigbe tabi lilo foonu lati fi hu iwa ọdaran. Bo tilẹ jẹ pe awa ko le gbẹnu wọn sọrọ lori erongba wọn lẹkunrẹrẹ, a gbiyanju lati ṣe iwadii ki gan nipa nọmba yii, ati ipa to n ko ninu eto ibaraẹnisọrọ. Ninu iwadii wa, awọn koko bii meloo kan jẹ jade, ta lero pe yoo wulo fun mutumuwa. Diẹ ninu wọn ree: Itumọ Nọmba IMEI: Ibi lẹbẹ la a ti mu ọọlẹ jẹ nitori naa, ki a kọkọ ṣe alaye lori itumọ IMEI. Lede Gẹẹsi, IMEI tunmọ si International Mobile Equipment Identity (IMEI) eyi to tumọ si nọmba idamọ foonu alagbeka kọọkan, ta fi ṣe idanimọ foonu rẹ. Lara batiri foonu ni wọn maa n tẹ nọmba naa si ṣugbọn bi ẹ ba tẹ nọmba *#06# lori foonu yin, yoo jade soju iran rẹ. Mẹẹdogun ni nọmba naa jẹ ati pe awọn foonu to ba laaye ibi taa fi siimu si, lo maa n ni nọmba yii. Bi foonu ba jẹ sim-less, o ṣeeṣe ki o ma ni nọmba yii. Igbakigba ti eeyan ba pe lori foonu, akọsilẹ a maa wa loju opo ibaraẹnisọrọ nipa nọmba ti eeyan fi pe ati nọmba IMEI foonu to lo. Koko Pataki nkan ti a n lo nọmba IMEI fun: Lati le da foonu kọọkan mọ loju opo ibaraẹnisọrọ ni nọmba yii wa fun, nitori pe ọkan ko papọ mọ ekeji. Ti foonu Tagbaja yatọ si ti Tamẹdun, ko si papọ rara, foonu kọọkan ti eeyan si n lo lo ni nọmba IMEI tiẹ lọkọọkan. Idaabo bo ni o wa fun ati idanimọ paapa ti foonu ba sọnu tabi ti wọn ba ji foonu gbe. Tawọn ole ba ji foonu rẹ, IMEI yi ni o le fi da mọ, koda ki wọn yọ siimu rẹ kuro ninu rẹ. Bi o ba tete fi to ileesẹ ẹrọ ibaraẹnisọrọ leti pe wọn ji foonu rẹ, wọn le ti foonu rẹ pa, ti elomiran ko ni ribi lo, koda ko fi siimu mi sori rẹ. Bakan naa, awọn agbofinro le lo irinsẹ itọpinpin foonu lati mọ aaye ibi ti foonu rẹ ba wa . Ni soki, idaabo lọwọ awọn to ba ji foonu gbe ni koko idi  ti nọmba yii fi ṣe pataki. IMEI ati Ofin orileede nipa ibaraẹnisọrọ: Nkan ti ijọba sọ nipa ki awọn eeyan fi nọmba IMEI wọn sọwọ sileeṣẹ NCC, nii ṣe pẹlu atunto ilana eto idanimọ iforukọsilẹ siimu, ta mọ si National Identity Policy for SIM Card Registration. Ninu alaye atẹjade ti wọn fi sita wọn ni awọn fẹ ṣe akojọ nọmba IMEI wọn yii labẹ eto kan ti wọn pe ni Centralised Equipment Identity Register. Rẹjisita yii ni awọn ileeṣẹ ibaraẹnisọrọ kọọkan yoo maa kan si, lati le mọ IMEI ati awọn iroyin miran nipa eeyan kọọkan to ba ni foonu ni Naijiria. Iru nnkan bayii kii ṣe tuntun nitori awọn orileede mii bi ilẹ Gẹẹsi, New Zealand, Saudi to fi mọ Latvia ni agbekalẹ ofin to de gbigba ati lilo IMEI. Koda ni Amẹrika, ijọba wọn figba kan pọn ni dandan pe ki awọn ileeṣẹ ibaraẹnisọrọ leto ti wọn yoo fi maa ti foonu pa, ta mọ si blocklisting service. IMEI rẹ ṣe yi pada: Pẹlu gbogbo nkan ta a n sọ lori IMEI yii, njẹ o mọ wi pe o le yi nọmba IMEI rẹ pada? Bẹẹ ni. Bi eeyan ba ni irinṣẹ to le ṣe nnkan yii, o ṣeeṣe ki o yi nọmba naa pada. Ni awọn orilẹede bi Amẹrika, ko lodi sofin lati paarọ IMEI ori foonu rẹ lopin igba too ba ti fẹ fi ṣe magomago. Amọ ni ilẹ Gẹẹsi, piparọ IMEI tabi nini irinṣẹ ti eeyan le fi paarọ IMEI jẹ ohun to lodi sofin lawọn aaye kọọkan. Ni India, ẹwọn ọdun mẹta ni ofin gbe kalẹ fun ẹnikẹni to ba yi nọmba IMEI pada tabi to n lo IMEI nọmba ayederu. Yatọ si awọn ileeṣẹ to se foonu, ko si igbalaye fun awọn mii lati yi nọmba naa pada. A ko le sọ boya eyi tako ofin ni Naijiria lati yi IMEI pada tabi ko tako ofin.
A ò lọ́wọ́ nínú títojúbọ̀ àti bí ọ̀rọ̀ orí fóònù Obi àti Bishop Oyedepo ṣe lu síta o! – NCC,Ajọ to n risi ibaraẹnisọrọ lorilẹede Naijiria (NCC) ti fesi lori bi awọn ọmọ Naijiria ṣe fi igbe orukọ wọn bọ ẹnu lati igba ti ọrọ ori foonu laarin oludije ipo aarẹ lẹgbẹ oṣelu Labour Party ati oludsilẹ ijọ Living Faith Church, Biṣọọbu David Oyedepo ṣe lu sita. Laipẹ yii ni iroyin naa jade to si di ranto lori ayelujara pẹlu oniruuru ero awọn eeyan nipa ọrọ awọn mejeji to lu sita ọhun. Ninu rẹkọọdun ọrọ to lu sita naa ni Peter Obi ti n bẹ Pasitọ Oyedepo wipe ko ba oun ko eniyan jọ lati dibo fun oun ni ẹkun Guusu Ila Oorun ati ni ipinlẹ Kwara. Bakan naa, ọrọ mii to jẹ jade ni pe Peter ṣe apejuwe eto idibo naa gẹgẹ bi eyi to jẹ ijagun ẹlẹsinjẹsin. Eyi gba gbogbo ori ayelujara kan ti awọn eniyan si n wa otitọ. Kii ṣe pe awọn mejeji bu ẹnu atẹ lu rẹkọọdu ọrọ naa amọ wọn ti fesi lọna mii eyi to si tun mu ki awuyewuye tohun ti oriṣiriṣi erongba tubọ maa jade lori rẹ. Awọn ọmọ Naijiria kan ti wa naka alebu si ajọ NCC pe awọn lo wa nidi bi ajọsọ ọrọ naa ṣe lu sita. Ajọ NCC sọ ninu atẹjade kan ti adari ẹka ọrọ to kan araalu, Reuben Mouka fi sita pe nipasẹ ilana ajọ NCC abala ti ọdun 2023 atawọn abala ofin orilẹede Naijiria mii to ni ẹ pẹlu rẹ, ajọ yii kii “ko si le tojubọ tabi jẹ ki ọrọ ori foonu ẹnikẹni lu sita”. “Iroyin ti to ajọ NCC leti lori ayelujara nipa ẹsun titọpinpin tabi ṣiṣe agbejade ọrọ ori foonu eyi ti wọn fi kan NCC latọwọ awọn eeyan tabi ẹgbẹ kan” “Ajọ yii bu ẹnu atẹ lu ẹsun naa patapata, a si ti ṣe akọsilẹ rẹ tori a ko fi ṣere rara, a ti fi ọrọ naa sun awọn ẹṣọ alaabo to yẹ fun iwadii gidi ati igbesẹ to ba yẹ”. Atẹjade naa tun tẹsiwaju lati tẹnu mọ ifarajin ajọ NCC si ṣiṣe ojuṣe wọn si awọn ọmọ Naijiria ni ibamu pẹlu alakalẹ ofin orilẹede Naijiria ati ni ibamu pẹlu bo ṣe yẹ ki ojuṣe wọn ri ni agbaye. “Bi ko ba wa daa yin loju to, ajọ naa bu ẹnu atẹ lu ẹsun yii a si gba gbogbo araalu nimọran lati kọ eti ikun sii”.
"NIN: Tóò bá so síìmù MTN, Glo, Aitel àti 9mobile rẹ pọ̀ tí wọ́n sì tún gbégi lé síìmù rẹ, wo ohun tóo lè ṣe,Awọn ọmọ Naijiria ti bẹrẹ si ni korajọ si ọfiisi ti wọn ti n forukọ silẹ fun nọmba NIN jakejado Naijiria. Eyi waye lẹyin ti ijọba ṣe agbekalẹ aato ati ofin lati gbẹsẹ ofin le awọn ẹrọ ibanisọrọ ti wọn ko tii so nọmba siimu wọn pọ mọ NIN. Ajọ to n ri si ibaraẹnisọrọ ni Naijiria ninu atẹjade kan lọjọ Kẹrin oṣu Kẹrin pa aṣẹ fun gbogbo awọn ileeṣẹ to n ri si ibaraẹnisọrọ ki wọn gbegi le siimu ti wọn ko tii fi orukọ silẹ tabi so o pọ mọ NIN. Igboho ti dé padà! òòsà dé! mi ò sàìsàn! kokoko lára le - Sunday Igboho NIMC mú ìlérí ìjọba Nàìjíría ṣẹ, àwọn nọ́mbà fóònù tí kò so mọ́ NIN kò lè pè síta Wo ohun tí yó ṣẹlẹ̀ sí àwọn tí kò ní nọ́mbà ìbánimọ̀ NIN ní  Nàìjíríà Bóò bá ní nọ́mbà  ìdánimọ̀ NIN, à tí kọ ìdánwò rẹ yóò ṣòro Ìjọba pàṣẹ fún àwọn iléeṣẹ́ ìbánisọ̀rọ̀ láti fi òfin de ìpè lórí fóònù àwọn tí kò so NIN mọ́ nọ́mbà wọn Lẹsẹkẹsẹ naa ni awọn ileeṣẹ bẹrẹ si ni gbe igbesẹ naa. Lati igba ti ọpọlọpọ ọmọ Naijiria ti ko tii so siimu wọn pọ mọ nọmba wọn ti n ni iriri pe wọn ko ribi pe jade lori ipe yii. Niwọn igba ti wọn ti bẹrẹ ṣiṣe amuṣẹ ilana ofin yii lori eeyan miliọnu marunlelaadọrin to n lo foonu ti o si ti n pa wọn lara gẹgẹ bi awọn alamojuto ibanisọrọ ṣe sọ. Sugbọn o da bii pe ṣiṣe amuṣẹ ofin yii naa tun ṣe akoba fun awọn mii naa ti wọn ṣi ti so nọmba wọn pọ mọ NIN ti wọn ko ṣi le pe ipe sita. Lootọ ẹni to ba ti so siimu pọ mọ NIN nilo lati gba esi aridaju latọdọ awọn ileeṣẹ ibanisọrọ pe o ti pari igbesẹ naa. Ẹkùn sọ bí ìròyìn ikú gbajúgbajà olórin ẹ̀mí tó kọ orin 'Ekwueme' ṣe jáde Ọ̀rọ̀ ''Zoning'' ipò ààrẹ ní Naijiria dàbí àgbàlàgba tí wọ́n ń fún ní ''baby Formula'' - Dino Melaye Ọmọ Nàìjíríà àtàwọn orílẹ̀èdè mìí kò ní l'ánfàní láti ra ilé sí Canada mọ́ o! ìdí nìyí Wo àwọn ìlú tó jẹ́ ẹ̀ṣẹ̀ àti èèwọ̀ ni kí ènìyàn kú níbẹ̀ Amọ, awọn mii to n lo foonu ni awọn pari rẹ sibẹ wọn ko gbọ esi nigba ti awọn mii si ni awọn tilẹ gbọ esi amọ wọn tun gbegi le siimu awọn. Akọṣẹmọṣẹ kan nileeṣẹ ibanisọrọ ṣalaye ohun to lee mu ki iforukọsilẹ eeyan kan ma pari: Akṣẹmọṣẹ ọhun ni ohun ti ẹni ti ọrọ yii ba kan le ṣe ni ko kọkọ lọ si ọfiisi ileeṣẹ ibaraẹnisọrọ eyi ti o n lo. Bakan naa lo ni ajọ Telcos tii ṣe apapọ gbogbo awọn ileeṣẹ kii fẹ ki siimu eeyan kankan di gbegi le tori ko pe wn. ""O maa n jẹ ka padanu owo ati ere to n wọle ni"". O wa ṣalaye pe awọn awọn ileeṣẹ ibaraẹnisọrọ nilo onibara to pọ gidi. Lati ma si jẹ ki wọn padanu onibara, wọn n tẹsiwaju lati rọ awọn eeyan ki wọn wa si ọfiisi wọn. Murtala Muhammed to jẹ adari ajọ NIMC ti Masalacin Murtala ni Kano naa fi aridaju ọrọ yii han. O sọ fun BBC pe: ""Bi wọn ba gbegi le siimu rẹ, lọ taara si ọfiisi ileeṣẹ siimu naa lati sọ fun wọn. Ileeṣẹ Telco naa yoo fun  ni iwe ti oo mu lọ si ajọ MINC lati ibẹ ni wọn yoo ti gbe ọrọ rẹ lori lọdọ ikọ to n bojuto akọsilẹ wọn"". Ohun too nilo lati forukọ silẹ Too ba fẹ́ so NIN pọ mọ Nọmba MTN Lọ si oju opo ti NIN ṣi fun onibara lati ṣe e https://mtnonline.com/nin/ Tẹ bọtini ti wọn kọ SUBMIT si Bakan naa o le tẹ nọmba *785# Ẹrọ foonu rẹ yoo beere pe ko kọ nọmba idanimọ NIN rẹ ko si tẹ ẹ jiṣẹ.Yoo sọ fun o pe o ti pegede nigba to ba fi ranṣẹ tan. Ti gbedeke ba kọja ti siimu rẹ ko ni nọmba NIN to so mọ, wo nkan ti yoo tun ṣẹlẹ. Too ba fẹ́ so NIN pọ mọ NọmbaGLO Kọ ọrọ Update NIN (fi alafo si) NIN (alafo) Orukọ rẹ akọkọ (alafo) ati orukọ baba rẹ si nọmba 109. Too ba fẹ́ so NIN pọ mọ NọmbaAirtel Igbesẹ naa lọ bayi nipa titẹ *121*1# Too ba fẹ́ so NIN pọ mọ Nọmba 9 Mobile rẹ Ileeṣẹ to n risi ibaraẹnisọrọ ati eto ọrọ aje ayelujara Naijiria ti paṣ pe ki gbogbo awọnb ileeṣẹ ibaraẹnisọrọ wgile gbigba owo ogun Naira ki awọn eeyan to le ri nọmba NIN wọn yẹwo. Wọn lawọn gbe igbesẹ yi ki eto riri nọmba NIN awọn eeyan baa le rọrun. Eyi tunmọ si pe gbogbo ọmọ Naijiria lo le tẹ *346# lọfẹ ti wọn ba fẹ wo  nọmba  NIN wọn."
"Tọkọtaya àtàwọn mìíràn wọ gàù fún ẹ̀sùn ìjínigbé, ẹgbẹ́ òkùnkùn ṣíṣé,Ileeṣẹ ọlọpaa ipinlẹ Ekiti ti kede pe ọwọ ti tẹ awọn afurasi ajinigbe mẹwaa ati awọn meje miiran pẹlu tọkọtaya kan fun ẹsun to jẹmọ ẹgbẹ okunkun sise ati idigunjale. Awọn afurasi ajinigbe ọhun, ti ọkan lara wọn n jẹ Usman, ẹni ti iwadi ni oun lo siwaju lọ sekọlu si osisẹ Ajọ NSCDC kan, Segun Ayebule, ẹni ti wọn yinbọn pa ni Oke Ako lọdun to kọja. Agbẹnusọ ileeṣẹ ọlọpaa, Sunday Abutu, nigba to n ba awọn akọroyin sọrọ niluu Ado Ekiti lọjọ Isẹgun lasiko ti wọn se afihan awọn afurasi naa ni ọwọ tẹ Usman ninu igbo kan ni Oke Ako ni ijọba ibilẹ Ikole nipinlẹ Ekiti. Abutu ni tọkọtaya ti orukọ wọn n jẹ, Lateef ati Jumoke ni ọwó tẹ pẹlu afurasi miiran ti orukọ rẹ n jẹ , Ademoye fun bi wọn se jẹ ọmọ ẹgbẹ okunkun, ti wọn si n se agbatẹru bi ija se n waye lemọlemọ laarin ẹgbẹ okunkun Eye ati Aye niluu Ado Ekiti. “Awọn ọmọ ogun ileeṣẹ ọlọpaa RRS lo kẹfin awọn tọkọtaya, ti wọn si jẹwọ lẹyin ifọrọwerọ pe awọn ma gbe gbogi oloro naa. “Ninu igbinyanju wa lati fopin si bi ija se n waye laarin awọn ẹgbẹ okunkun Aye ati Eye, ọwọ tun ọkan lara wọn ti orukọ rẹ n jẹ Malik “Ọpọlọpọ ohun ija ni aka mọ awọn afurasi naa lọwọ, bi ibọn ati ọta ibọn. Lẹyin ọpọlọpọ ifọrọwerọ pẹlu awọn afurasi naa, wọn jẹwọ pe otitọ pe awọn ọmọ ẹgbẹ okunkun. “Akitiyan ti wa bẹrẹ lati mu awọn yooku wọn laipẹ.” Akẹ́kọ̀ọ́ ilé ẹ̀kọ́ gíga Fásitì Obafemi Awolowo University, OAU, Ile-Ife, Okoli Chizoputam, ti pàdánù ẹ̀mí rẹ̀ nígbà tí àwọn akẹ́kọ̀ọ́ mìíràn dáwọ́ jọ nà án dójú ikú. Ẹ̀sùn pé Chizoputam jí fóònù ni wọ́n fi kàn án kí wọ́n tó pa wọ́pọ̀ lù ú. Gẹ́gẹ́ bí ìròyìn ṣe sọ, ní Awo Hall nínú ọgbà OAU ni ìṣẹ̀lẹ̀ láabi náà tí wáyé. Àtẹ̀jáde kan tí Ààrẹ ẹgbẹ́ àwọn akẹ́kọ̀ọ́ ilé ẹ̀kọ́ gíga náà, Folahan Festus fi léde ní,  nígbà tí àwọn fi máa gbé Chizoputam dé ilé ìwòsàn fún ìtọ́jú, ẹ̀mí ti bọ̀ lọ́rùn rẹ̀. Festus nínú àtẹ̀jáde náà ìwà tí àwọn ènìyàn tó na ọmọkùnrin náà dójú ikú burú jáì tó sì lòdì sí ìwà ọmọlúàbí. Bákan náà ló ní àwọn yóò ṣe àrídájú rẹ̀ pé ìdájọ́ òdodo wáyé lórí àwọn tó ṣekúpa akẹ́kọ̀ọ́ ọ̀hún. ""Ó jẹ́ ohun tó bàwá lọ́kàn jẹ́ láti kéde ikú akẹ́kọ̀ọ́ tó wà ní ìpele karùn-ún sọ́wọ́ àwọn kan tó lù ú dójú ikú."" ""Ìwádìí tí a ṣe fi hàn pé ẹ̀sùn pé ọmọkùnrin náà jí fóònù ni wọ́n fi kàn án kí wọ́n tó lù ú títí ẹ̀mí fi bọ́ lára rẹ̀."" Ó ní àwọn ṣì ń retí èsì ìwádìí látọwọ́ àwọn agbófinró láti mọ ohun tó ṣẹlẹ̀ gangan àmọ́ ìṣẹ̀lẹ̀ náà bani lọ́kàn jẹ́ nítorí àwùjọ àwọn ẹ lẹ́kọ̀ọ́ tó  ti wáyé. Bákan náà ló ní ìwádìí àti fífi páńpẹ́ òfin mú àwọn tó lọ́wọ́ nínú ìwà búburú náà tí ń lọ lọ́wọ́ láti fi wọ́n jó òfin. Festus tún ṣàlàyé pé àwọn ń ṣiṣẹ́ pọ̀ pẹ̀lú àwọn aláṣẹ ilé ẹ̀kọ́ àwọn àtàwọn òṣìṣẹ́ ààbò láti ri dájú pé àwọn fi òfin mú àwọn tó lọ́wọ́ nínú ìṣẹ̀lẹ̀ náà. Ó fi dá àwọn akẹ́kọ̀ọ́ ilé ẹ̀kọ́ náà lójú pé iṣẹ́ ń lọ láti wawọ́ irú ìwà bẹ́ẹ̀. Àwọn aláṣẹ ilé ẹ̀kọ́ gíga OAU ti bu ẹnu àtẹ́ lu ìgbésẹ̀ tó ṣokùnfà ikú akẹ́kọ̀ọ́ onípele karùn-ún. Nínú àtẹ̀jáde tí Agbẹnusọ OAU, Abiodun Olarewaju fi síta ní gíwá àgbà ilé ẹ̀kọ́ náà,Ọ̀jọ̀gbọ́n Adebayo Simeon Bamire ti gbé ìgbìmọ̀ kan dìde láti wádìí ìṣẹ̀lẹ̀ náà. Olarewaju ní ìwà tí àwọn akẹ́kọ̀ọ́ náà hù lòdì sí òfin Nàìjíríà àti ti ilé ẹ̀kọ́ náà, tí àwọn sì ti fi tó àwọn ọlọ́pàá létí, ìwádìí sì ti bẹ̀rẹ̀ lórí rẹ̀. Ó ní ilé ẹ̀kọ́ OAU bá òbí, ẹbí akẹ́kọ̀ọ́ náà kẹ́dùn lórí àdánù ńlá yìí. Bẹ́ẹ̀ náà ló gbàdúrà kí Ọlọ́run fún àwọn òṣìṣẹ́ àti àwọn akẹ́kọ̀ọ́ ní ọkàn akin láti lè fi gba àdánù náà mọ́ra. Bákan náà ló tún rọ àwọn akẹ́kọ̀ọ́ láti jìnà sí àti máa ṣe ìdájọ́ lọ́wọ́ ara wọn tí wọ́n bá rí nǹkan tí kò bá wọn lára mú. Ó fi kun pé ó sàn kí wọ́n fi irúfẹ́ ìwà bẹ́ẹ̀ tó àwọn aláṣẹ létí láti gbé ìgbésẹ̀ tó yẹ lórí nǹkan tí kò bá tẹ́wọn lọ́rùn."
"Airtel office near me: Lóòtọ́ èmi ni mo ṣagbátẹrù òpó alátagbà Airtel lọ sí Ago Owu ṣùgbọ́n kìí ṣe àkànṣe iṣẹ́ agbègbè mi- Senator Adelere Oriolowo,Lori ọrọ iṣẹ akanṣe iṣẹ opo ibanisọrọ alatagba Aitel kan ni agbegbe Agọ Owu Farm settlement ti wọn ni Sẹnatọ to n ṣoju ẹkun iwọ oorun ipinlẹ Ọṣun ṣi gẹgẹ bi akanṣe iṣẹ la wa. Iṣẹ akanṣe eyi jẹ iroyin to n ja ranyinranyin lori ayelujara bayii. BBC ti kan si Sẹnetọ Adelere Oriolowo ti sọ pe lootọ ni ṣugbọn aigbọrọ jalẹ lo n da awọn to gbe iroyin naa kiri laamu. Ninu ọrọ to ba BBC News Yoruba sọ, Sẹnetọ Oriolowo ni lootọ oun loun ṣokunfa bi opo alatagba ibaraẹnisọrọ ileeṣẹ Airtell naa ṣe de agbegbe ọhun. Sugbọn oun ko sọ fun ẹnikẹni tabi kọọ sori iṣẹ naa pe akanṣe iṣẹ idagbasoke agbegbe (constituency project) oun ni. ""Ibi ti wọn gbe opo alatagba ibaraẹnisọrọ si yẹn, ṣe ilu naa ṣẹṣẹ de ibẹ ni bi mo ba kọ pe emi ni mo ṣe agbatẹru bi opo alatagba ibaraẹnisọrọ naa ṣe de ibẹ, ṣe ẹṣẹ n bẹ nibẹ?"" ""Ki ni yii ti wa nibẹ tipẹ. Igba ti mo lọ ṣe ipolongo idibo lọdọ wọn ni wọn sọ pe awọn n fẹ ọna ibaraẹnisọrọ lọdọ awọn naa. Ni mo ṣe gbe igbesẹ ni kete ti mo wọle."" Sẹnetọ Oriolowo ni 'Mo ṣokunfa kini yii yatọ si pe emi ni mo ṣee sibẹ. Bakan naa lo fidi rẹ mulẹ pe awọn eeyan agbegbe naa lo mu aba wa pe awọn naa fẹ fẹ ayẹyẹ ṣiṣi rẹ loju, kii ṣe oun ati pe oun gan ko si nibi ayẹyẹ ṣiṣi opo alatagba ibaraẹnisọrọ  naa. Ọkan lara awọn ṣẹnetọ lẹgbẹ oṣelu APC nipinlẹ Osun, Adelere Oriolowo ti fi opo ayelujara ileeṣẹ Airtel han gẹgẹ bi iṣẹ akanṣe ẹkun rẹ to ṣe. Oriolowo to n ṣoju ẹkun Iwọ Oorun ipinlẹ Osun ni Ile Igbimọ Aṣofin lo safihan iṣẹ akanse naa ni agbegbe Ago Owu Farm Settlement. Ninu aworan opo ayelujara naa ti iroyin sọ pe sẹnetọ Odeyemi Oriolowolo ṣe agbatẹru rẹ lo ni akọle pe ''Ileri ti APC ṣe ti di mimu ṣẹ''. Amọ, titi di asiko yii ileeṣẹ Airtel ko i ti fesi si isafihan iṣẹ akanṣe naa. Iroyin ni ọdun to kọ̣ja ni Sẹnetọ naa ṣeleri lati lo gbogbo igbesi aye oun to ku lati sin ilu ati awọn ọmọ eniyan lapapọ, paapaa awọn to wa ni ẹkun ọhun. Oriolowo sọ awọn ọrọ yii lasiko to n gba ami ẹyẹ ni agbegbe Akobo, ni ilu Ibadan, nipinlẹ Oyo. O sọ nigba naa pe iwuri ni ami ẹyẹ naa jẹ fun oun, to si ṣe ileri wi pe oun yoo fi gbogbo aye oun sin awọn eniyan. Ṣẹnẹtọ naa ni imọ lai si iwa ọmọluwabi, asan lo jasi, nitori naa ni wọn gbọdọ ma a sa ipa wọn ni igba gbogbo."
NIN Registration:Àjọ NIMC sọ pé ọ̀fẹ́ ni gbígba nọ́mbà NIN,Aimọye igba ni ẹsun ti n jade pe awọn oṣiṣẹ ajọ to n mojuto idanimọ awọn ọmọ Naijiria, National Identity Management Commission, NIMC, ma n gba owo lọwọ awọn to ba fẹ fi orukọ silẹ fun nọmba NIN. Amọ ni bayii, ajọ NIMC ti fi ikede sita pe ẹṣẹ ni fun ẹnikẹni lati gba iru owo bẹ ẹ, nitori pe ọfẹ ni eto iforukọsilẹ ati gbigba NIN. Ninu atẹjade kan to fi ori ayelujara Twitter rẹ l'Ọjọbọ, ajọ NIMC sọ pe ẹwọn ọdun meje ni ofin ajọ to n gbogbun ti iwa ibajẹ, ICPC, la kalẹ fun ẹni to ba gba owo lati fi orukọ eeyan silẹ fun nọmba NIN. Bakan naa ni ajọ naa tun sọ pe araalu le fi ẹjọ iru ẹni bẹ ẹ sun lori nọmba ibaraẹnisọrọ 08157691214 tabi 08157691071. Yatọ si ipe, o tun le fi imeeli ranṣẹ si actu@nimc.gov.ng Iroyin tuntun to jade lati ọdọ ajọ to n risi idanimọ lorilẹ-ede Naijiria, NIMC, fi sita ni pe, awọn ileeṣẹ ibaraẹnisọrọ ti ni aṣẹ lati fi orukọ awọn eeyan silẹ fun nọmba NIN. Ọga Agba fun bi iṣẹ ṣe n lọ si ni ajọ NIMC, Abdulhamid Umar lo sọ bẹ ẹ fun awọn akọroyin BBC nilu Abuja. O sọ pe ajọ naa ti kọkọ fun awọn aadọjọ ileeṣẹ aladani ati ti ijọba ni iwe aṣẹ lati ma a fi orukọ awọn eeyan silẹ. Pẹlu ikede tuntun yii, ẹni to ba fẹ ẹ gba nọmba NIN ti le lọ si ileeṣẹ ibaraẹnisọrọ MTN, Glo, Airtel, ati 9mobile, lati fi orukọ silẹ, ati gba nọmba naa. Ajọ to n mojuto eto idanimọ lorilẹede Naijiria, NIMC, tun ti fi awọn ilana tuntun sita lori eto iforukọsilẹ fun gbigba nọmba idanimọ NIN. Agbẹnusọ ajọ naa, Kayode Adegoke, kede awọn ilana tuntun yii lọjọ Iṣẹgun, ninu atẹjade kan pe ilana kikọkọ fi orukọ silẹ ni ajọ naa yoo ma lo bayii. O sọ pe ilana tuntun naa jẹ ọna lati ri i pe eto iforukọsilẹ rọrun fun awọn oṣiṣẹ ajọ NIMC ati awọn to fẹ fi orukọ silẹ. Bẹrẹ lati ọgbọnjọ, oṣu Kejila, ọdun 2020, ẹni to ba fẹ gba nọmba NIN gbọdọ kọkọ lọ si ọfiisi ajọ NIMC to ba sun mọ laarin aago mẹsan owurọ si aago kan ọsan. Nibẹ ni wọn o ti gba akọsilẹ nipa rẹ, ti wọn o si fun ọ ni ọjọ ti o wa fun iforukọsilẹ fun NIN. Ajọ NIMC sọ pe nkan ti wọn ba beere ninu iwe akọsilẹ naa nikan ni ki o kọ sibẹ. Ni kete ti o ba ti de ọfiisi naa, wọn o fun ọ ni nọmba lati to si ori ila, ko ma ba a si idaru-dapọ, ati lati daabo bo awọn eeyan lọwọ Covid-19. Bakan naa ni wọn tun sọ pe dandan ni wiwọ ibomu fun awọn to fẹ ẹ fi orukọ silẹ. Minisita fun ibaraẹnisọrọ ati ọrọ aje ori ayelujara, Ọmọwe Isa Pantami ti buwọlu aṣoju 173, ati ileeṣẹ ijọba ọgbọn lati ma a ṣe iforukọsilẹ gbogbo ẹni to n gbe ni Naijiria lọna to ba ofin mu, fun ajọ National Identity Management Commission (NIMC). Ikede yii waye lẹyin ti ajọ NIMC fun awọn ileeṣẹ ibaraẹnisọrọ ni gbedeke ọsẹ meji, lati gbẹsẹ le gbogbo siimu ẹrọ ibaraẹnisọrọ ti ko ba ti ni nọmba NIN ninu akọsilẹ rẹ. Awọn ibudo ti ijọba fọwọ si fun iforukọ silẹ NIN niyii: Awọn ibudo naa jẹ akojọpọ awọn ileeṣẹ aladani, ti ijọba, ileeṣẹ ibaraẹnisọrọ, ati awọn ajọ ti kii ṣe ti ijọba. Bakan naa ni ko yọ ajọ eleto idibo, INEC silẹ. To fi mọ ajọ adojutofop ilera, National Health Insurance Scheme. Koda, ajọ to n ri si owo ifẹhinti, to fi mọ ajọ to n ṣe onka iye eeyan ti wa ni Naijiria, ati ileeṣẹ ifiwe ranṣẹ naa wa lara wn. Ajọ to n mojuto ibaraẹnisọrọ ni Naijiria, Nigerian Communication Commission (NCC), ti bẹrẹ si ni lo aṣẹ mii lori awọn to fi orukọ siimu foonu alagbeka wọn silẹ. Lara ilana tuntun naa ni pe wọn gbọdọ ni akọsilẹ pẹlu ajọ National Identification Number (NIN). Igbesẹ yii jẹ ọna lati le ri pe asẹyọri to ṣe lori ayẹwo iforukọsilẹ siimu to ṣe lọdun to kọja, ati lati mu nkan pada bọ sipo ni ẹka ibaraẹnisọrọ. Idi si niyii ti ajọ NCC ati awọn eeyan mii ni ẹka ibaraẹnisọrọ ṣe fẹnuko pe o ti di dandan lati mu ki akoyawọ ati ootọ wa ninu eto iforukọsilẹ siimu. Awọn ilana tuntun naa niyii: 1.NCC yoo ri daju pe gbogbo awọn ileeṣẹ ibaraẹnisọrọ ti tẹle asẹ to pa pe ki wọn o da iforukọsilẹ siimu duro. 2.Awọn ileeṣẹ ibaraẹnisọrọ yoo sọ fun gbogbo onibaara wọn lati fi nọmba NIN wọn kun akọsilẹ to wa nilẹ tẹlẹ nipa wọn fun siimu. 3.Laarin ọsẹ meji pere ni awọn onibaara naa gbọdọ fi nọmba NIN wọn ranṣẹ, bẹrẹ lati ọjọ kẹrindinlogun, oṣu Kejila si ọgbọnjọ, oṣu Kejila, ọdun 2020. 4.Lẹyin ọsẹ meji, gbogbo siimu ti ko ba ni nọmba NIN ko ni i ṣiṣẹ mọ. 5.Igbimọ alamojuto (minisita ati awọn Ọga Agba ileeọẹ ibaraẹnisọrọ) yoo mojuto lati ri i pe awọn ileeṣẹ ibaraẹnisọrọ tẹle aṣẹ yii. 6.O ṣe e ṣe ki ijọba o gba iwe aṣẹ kuro lọwọ ileeṣẹ ti ko ba tẹle ilana yii, tabi ijiya nla miran. Ọjọ Iṣẹgun, ọjọ kẹẹdogun, oṣu Kejila,ọdun 2020, ni ajọ NCC kede fun gbogbo araalu lati ri daju pe nọmba NIN wọn wa lara iforukọsilẹ siimu wọn. Wọn ni ki wọn o ma binu fun gbogbo inira ti eto naa le mu wa.
"NCC Alerts to Telcoms: Ṣé ẹ ti gbọ́ nípa bí ""Flubot Malware"" ṣe lè kọlu fóònù yín lójijì?,Ọsẹ to kọja ni ajọ to n mojuto awọn ileeṣẹ ibaraẹnisọrọ ni Naijiria, NCC, ke si awọn araalu lati ṣọra fun kokoro ijamba Flubot Malware to le ṣe foonu wọn. 1. Ẹrọ ibanisọrọ Android ni Flubot ma n doju kọ Kokoro Flubot ma n fi ara rẹ han bi awọn Ápp banki, lati le gba akọsilẹ nipa awọn App miran to wa lori foonu rẹ. Afojusun rẹ si ni lati gba akọsilẹ nipa rẹ, kaadi ATM rẹ, ati 'password' to fi n lo App banki lori foonu. 2. Atẹjiṣẹ SMS ni wọn fi n pin Flubot Flubot ma n wọ ori foonu nipasẹ atẹjiṣẹ, o si le ṣe amí awọn atẹjiṣẹ to ba wọle, o le pe awọn nọmba ori foonu rẹ, o le ka tabi kọ atẹjiṣl, o si tun le ko awọn nọmba ti o ni sori foonu rẹ lọ si ile agbara rẹ. 3. O le gba ori foonu rẹ ṣe ijamba fun ẹlomiran To ba ti wọ ori foonu rẹ nipasẹ atẹjiṣẹ, yoo fi iru atẹjiṣẹ bẹẹ ranṣẹ si awọn nọmba to wa lori foonu rẹ pe ki awọn naa download ayederu app naa. 4. Awọn kokoro miran le gba ibẹ wọle Ti Flubot ba wọ ori foonu kan, o le yọri si pipanu owo. Bakan naa ni 'malware' yii yoo ṣi ọna silẹ fun awọn to wa ni idi bo ṣe wọle lati tun fi awọn iru malware mii ranṣẹ sori foonu naa. ""Flubot"" yìí máa n farahàn lórí fóònù ""Android"" rẹ gẹ́gẹ́ bi àwọn abánifẹ̀rù ránṣẹ́ DHL, FEDEX, Correos tàbi èròjà Chrome tí ó ń lò lórí fóònù rẹ̀, èyí ni yóò si fi gba ẹ̀lòmííràn láàyè sórí fóònù rẹ láti mọ bi ǹkan ṣe ń lọ. Nínú àtẹjáde tí olùdarí ọ̀rọ̀ tó kan ará ìlú ní NCC Dr Ikechukwu Adinde fọ́wọ́ si ló ti ṣàlàyé pé ní ọ̀pọ̀ ìgbà, irú àwọn kòkòrò yìí wà láti ba àwọn ǹkan jẹ́ lórí fóònù, tàbí láti ni ànfàní si lílo fóònù náà. NCC ní gẹ́gẹ́ bi nǹkan ti àwọn gba láti ọ̀dọ̀ àjọ tó n ri si ìṣẹ̀lẹ̀ pàjáwìrì ẹ̀rọ ayára bí àsá ni Nàìjíríà (ngCERT) ló ṣàlàyé pé, Android ni Flubot n koju, ti yóò si wá bi ẹni pe o ni láti gba áàpù ààbò sórí ẹ̀rọ ìpè rẹ. ngCERT fi kun un pé, nígbà mííràn kòkòrò yìí a wá bíi áàpù bánkì rẹ̀ láti tàn ọ lọ sórí ojú òpó òfégè, tí wọn yóò sì jí àwọn dátà rẹ lójúnà láti pada jí owó tó wà nínú àpò ìkówópamọ rẹ̀ ni Bánki. Flubot yìí bákan náà tún máà n tàn ká nípa àtẹ̀jíṣẹ (sms) tí o si le rí àwọn nǹkan mííràn tó bá ń wọlé sí orí fóònù rẹ̀, ká àtẹ̀jísẹ́ rẹ bákan náà ni o le fi àwọn nọ́mbà orí fóònù rẹ ránṣẹ́ si olú ilé wọ́n. Malware tuntun yìí a maa sọ èròjà ààbò orí fóònù rẹ di aláìlágbára ti o si le fa kí ènìyàn pàdánù owó, bákan náà ló ni ilékùn mííràn tí yóò gba ọ̀nà ẹ̀yìn ṣí láti mú àwọn ẹni ibi yìí fi orúkọ tàbi nǹkan ìní rẹ hùwà ọdaràn tàbí kí o tún kó àwọn kòkòrò míírà sórí fóònù rẹ. Kíni àwọn nǹkan tí o le ṣe láti dènà Flubot lórí fóònù rẹ̀? 1. Má tẹ ojú ìlà (link) kankan ti wọ́n ba fi àtẹjíṣẹ́ ránṣẹ́ sí ọ, bákan náà si ni kí o má gba áàpù tábi gba aapu ìdáàbòbo kankan sí orí fóònù rẹ. 2. Lo àwọn áàpù tó ń dènà kòkòrò tàbi tí yóò ta ọ lólobó ti nǹkan ti ko dara bá wà lórí fóònù rẹ (Antivirus). 3.  Ṣe àyẹ̀wò kí o tó tẹ ojú ìlà tàbí gba áàpù kan si orí fóònù rẹ. 4. Gbé àgádágodo tó lágbára sí ẹnú ọ̀nà àwọn áàpù tí ò ń lò, kí ó sì tún fí áàpù oní ọ̀nà méjì (2FA) tí o bá fẹ́ lo fóònù. 5. Máa dáàbò bo iṣẹ́ rẹ lójoojúmọ ati àwọn dáta rẹ kí o ma baa sọnú. 6. Ti àwọn nǹkan wọ̀nyìí bá bá ọ wí, ó ṣe pàtàkì kí o dá fóònù rẹ padà sí bi o ṣe ràá lóní wàrànsesà, èyí yóò yọ gbogbo kòkòrò tí kò tọ́ to bá ti wà lórí fóònù rẹ kúrò. 7.  Má ṣe àdápàdà àwọn àápù tí ò ń lọ tẹ́lẹ̀, yálà tun wọn gbà sí ori fóònù rẹ, o le ké si ngCERT lójú òpó incident@cert.gov.ng fún ìrànwọ́. 8. Bákan náà o nílò láti ṣe àyípadà sí 'Password"" rẹ pàápàá jùlọ lórí gbogbo àwọn áàpù tí òun lò àti gbogbo àtẹ̀jíṣẹ́ Banki rẹ. 9. Bí o bá wá rò pé ẹni ti ko tọ ti ni àṣẹ si fóònù rẹ, tètè kan sí Banki ré lati ṣe àtúnṣe."
"Ohun ìní pàtàkì ni fóònù jẹ́, ọlọ́pàá kò ní ẹ̀tọ́ láti yẹ fóònù aráàlú wò - Ọlọ́pàá,Agbẹnusọ ileeṣẹ ọlọpaa ipinlẹ Ogun, Abimbọla Oyeyẹmi ti sọ pe ko si ọlọpaa kankan to lẹtọọ lati da araalu duro, ki wọn si maa yẹ foonu wọn wo. Oyeyẹmi lo sọrọ naa lori eto ori redio kan to ti jẹ alejo niluu Abẹokuta, ipinlẹ naa l'Ọjọbọ tii ṣe Tọsidee, ọsẹ yii. Nibẹ lo tun ti jẹ ko di mimọ pe araalu ko gbọdọ bẹru lati yẹ ọlọpaa to ba wa yẹ ile wọn wo fun iwadii, nitori pe oju lalakanfinṣọri. O ni bo tilẹ jẹ pe ọlọpaa lẹtọọ lati da araalu ti wọn ba fura si duro, ki wọn si yẹ ẹ wo, ti wọn ko ba si ti ba nnkan ifura lọwọ rẹ, dandan ni lati fi iru ẹni bẹẹ silẹ, ko maa lọ. Siwaju sii lo fi kun ọrọ rẹ pe bi ọlọpaa ba ti wa n wa nnkan ti ko sọnu kiri, o di dandan lati fi ẹjọ iru ọlọpaa bẹẹ sun awọn alaṣẹ. Ninu ọrọ rẹ, o sọ pe: ""Ọlọpaa ni ẹtọ lati da ẹnikẹni duro, ki wọn si yẹ iru ẹni bẹẹ wo. Wọn le fura si eeyan wi pe awọn fẹẹ yẹ iru ẹni bẹẹ wo. Ti wọn ko ba ti wa ba nnkan ifurasi lọwọ tabi lara rẹ, wọn a sọ pe ko maa lọ. ""Ṣugbọn to ba ti wa a di pe ọlọpaa wa yẹ eeyan wo, ti wọn ko si ba nnkankan, ti ọlọpaa naa wa fẹ maa wa ọna lati ṣe nnkan miran, ẹ gbiyanju lati tẹle e de teṣan. Ẹ ma ṣe ba ọlọpaa naa ja. ""Ti ẹ ba ti de teṣan, ẹ lọ fi ẹjọ ẹ sun, tabi ki ẹ pe wa lati fi iru ẹni bẹẹ sun wa. Ki ẹ wa duro lati maa wo iru iya to maa jẹ ọlọpaa bẹẹ. A maa beere lọwọ nipa ẹni to ran an niṣẹ. Mo ti maa n sọ ọ laimọye igba. ""Ọlọpaa ko lẹtọọ lati da eeyan duro lati maa yẹ foonu iru ẹni bẹẹ wo. Ko ni ẹtọ kankan. Ohun ini eeyan ti ẹlomiran ko lẹtọọ lati maa wo ni. ""Bi ọlọpaa ba wa sile ẹ pẹlu iwe aṣẹ lati yẹ ile rẹ wo, iwo gan-an ni ẹtọ lati yẹ awọn ọlọpaa wo ko to di pe wọn bẹrẹ ayẹwo wọn. Aimọye awọn eeyan to n ṣe bẹẹ daadaa, ki awọn araalu ma ṣe bẹru lati yẹ ọlọpaa wo. ""Ti o ba kọ lati yẹ ọlọpaa wo, ti wọn ba lọ fi nnkan ti kii ṣe tiẹ sinu ile ẹ nkọ."""
iphone 13 price in Nigeria: Àwọn ǹkan ti a mọ̀ nípa àbùdá tuntun tó wà lára fóònù náà,Bí àwọn ọmọ Nàìjíríà àti ọ̀pọ̀ ènìyàn lágbàyé ṣe n sọrọ̀ lórí iphone 12 lọ́wọ́ ni ní àwọn ilé iṣẹ́ náà tún ti n ronu bi wọ́n yóò ṣe tún gbé ẹ̀dà míràn jáde. Lósàn òní ni ariwo gba orí ayélujára kan nípa ẹ̀rọ ìbánisọrọ̀ iphone 13 tí o sì ni ọ̀pọ̀lọpọ̀ oṣù kí ó tó jáde si orí igbá. Gẹ́gẹ́ bi ǹkan ti àwọn ilé iṣẹ́ náà sọ, ọ̀pọ̀ gbọ́yìsọ̀yí ni àwọn ti n ri lórí ayélujára nípa ẹ̀rọ iléwọ́ náà. Ìgbàwo ni fóònù náà yóò jáde? Gẹ́gẹ́ bi ilé iṣẹ́ náà ṣe ti má n gbé àwọn ẹ̀rọ́ iléwọ́ wọ́n jáde tẹ́lẹ̀ iphone 13 ṣeeṣe ko jáde ni ọja Ẹti kéérin nínú oṣù kẹ̀sán ọdún 2021, eyí ti ṣe ọjọ́kẹrinlélógún oṣù kẹ̀sán. Bótiolẹ̀ jẹ́ pé, iphone 12 wó inu oṣù kéwàá kó tó jáde ni ọdún 2020 níttori àjàkáll ààrùn coronavirus, àlabojutọ ètò nilé iṣẹ́ Apple Ming-Chi Kuo sàlàyé pe, àgbéjade fóònù tuntun kò ni yẹ̀ ni àsìkò tó má n jáde Èló ni iphone 13 tuntun? Àtẹjade tuntun kan lati ọwọ́ Ming-Chi Kuo sàlàyé pé ilé iṣẹ́ náà yóò se agbékálẹ̀ irúfẹ́ iphone onípele ọ̀tọ̀ọ̀tọ̀ mẹ́rin fún iphone 13 Àwọn ti ẹ̀ ó maa retí  5.4-inch iPhone 13 mini,  6.1-inch iPhone 13,  6.1-inch iPhone 13 Pro àti  6.7-inch iPhone 13 Pro Max. Nípa iye tí owó rẹ̀ yóò jẹ́ ìròyìn sọ pé, owó rẹ̀ ko ni fi bẹ̀ẹ̀ pọ̀ jú ti iphone 12 lọ tó túms si pé iye rẹ̀ yóò wà ni $699 (#332,025,00), $799 (#379,799,00), $999 (#474,525,00) àti $1,099 (#522,025,00), Apple kò fi bẹ́ẹ̀ yẹba lórí iye tó n ta ẹ̀rọ̀ ilkéwọ́ rẹ̀ láti ìgbà de ìgba. Sá'jú àsìkò yìí ni ọ̀ps tí n sọ pé, iphone 13 ni yóò máá jẹ́ nítorí àwọn èyí tí wọ́n ti ṣe sẹ́yìn, sùgbọ́n ni àsìkò yìí, ójọ́ bi ẹni pé, iphone12s ni yóò maa jẹ́.
"Wo bí o ṣe le dènà kí  MTN, Glo, Airtel àti 9mobile gbégi lé síìmù rẹ nítorí ọ̀rọ̀ NIN,O kere tan, ogoji miliọnu ọmọ Naijiria ti wọn ko tii so nọmba foonu pọ mọ kaadi idanimọ NIN wọn ni wọn ti ja kuro lórí ila ipe bayii. Ọjọ kejidinlogbon, oṣu Keji, ọdun 2024, ni ajọ NCC to n mojuto eto ibaraẹnisọrọ ni Naijiria sọ fawọn ileeṣẹ ẹrọ ibanisọrọ pe awọn onibara gbọdọ so nọmba foonu pọ mọ ti NIN wọn. Awọn eeyan to kuna lati ṣe bẹẹ l'awọn ileeṣẹ ẹrọ ibanisọrọ ti ja danu bayii loju opo ipe lopin ọsẹ to kọja, gẹgẹ bi aṣẹ ti ajọ NCC fun wọn. Bi iye awọn eeyan naa ṣe wa to ogoji miliọnu bayii lo ya ọpọ eeyan lẹnu tori bii miliọnu mejila eeyan ni a gbọ tẹlẹ wi pe igbesẹ yii yoo ṣakoba fun. Oṣu Kejila, ọdun 2023 ni ajọ NCC paṣẹ fun awọn ileeṣẹ ẹrọ ibanisọrọ wi pe ki wọn ja ẹnikẹni ti ko ba so nọmba foonu rẹ pọ mọ NIN lẹyin ọjọ kejidinlogbon oṣu Keji, ọdun 2024. Ṣaaju ni ọga agba lori ọrọ to n lọ ni ajọ NCC, Reuben Mouka kede pe ajọ naa ko ni sun gbedeke naa siwaju. Alaga ajọ ALTON to n ri si ọrọ awọn oṣiṣẹ ileeṣẹ ẹrọ ibanisọrọ, Gbenga Adebayo ṣalaye pe awọn eeyan ti wọn ti ja kuro lori ila ipe pe ogoji miliọnu nitori ọpọ ninu wọn ni ko tiẹ tii forukọ silẹ fun kaadi idanimọ NIN rara. Akọṣẹmọṣẹ ọhun ni ohun ti ẹni ti ọrọ yii ba kan le ṣe ni ko kọkọ lọ si ọfiisi ileeṣẹ ibaraẹnisọrọ eyi ti o n lo. Bakan naa lo ni ajọ Telcos tii ṣe apapọ gbogbo awọn ileeṣẹ kii fẹ ki siimu eeyan kankan di gbegi le tori ko pe wn. ""O maa n jẹ ka padanu owo ati ere to n wọle ni"". O wa ṣalaye pe awọn awọn ileeṣẹ ibaraẹnisọrọ nilo onibara to pọ gidi. Lati ma si jẹ ki wọn padanu onibara, wọn n tẹsiwaju lati rọ awọn eeyan ki wọn wa si ọfiisi wọn. Murtala Muhammed to jẹ adari ajọ NIMC ti Masalacin Murtala ni Kano naa fi aridaju ọrọ yii han. O sọ fun BBC pe: ""Bi wọn ba gbegi le siimu rẹ, lọ taara si ọfiisi ileeṣẹ siimu naa lati sọ fun wọn. Ileeṣẹ Telco naa yoo fun ni iwe ti yoo mu lọ si ajọ NIMC lati ibẹ ni wọn yoo ti gbe ọrọ rẹ lori lọdọ ikọ to n bojuto akọsilẹ wọn"". To o ba ti fẹ forukọ NIN rẹ silẹ lorii foonu rẹ ohun too nilo niyii: To o ba fẹ́ so NIN pọ mọ Nọmba MTN To o ba fẹ́ so NIN pọ mọ NọmbaGLO Aare ẹgbẹ awọn onibara ileeṣẹ ẹrọ ibanisọrọ, Adeolu Ogunbanjo ti sọ pe awọn yoo gbe ọrọ naa lọ si ile ẹjọ. Ogunbanjo rọ ajọ NCC lati fawọn eeyan ni oṣu kan sii ki wọn le ni anfaani lati so nọmba foonu pọ mọ NIN wọn. Nínú ifọrọwanilẹnuwo ti o ṣe pẹlu iwe iroyin Punch, Ogunbanjo ni ""ti NCC ba kọ lati fawon eeyan di ipari oṣu Kẹta yii , a jẹ wi pe a o gbe wọn lọ si ile ẹjọ lori ọrọ naa. Ọdun 2020 ni ijọba apapọ ṣe agbekalẹ eto naa pe ki araalu so nọmba NIN pọ mọ ti foonu wọn lati ṣe iranwọ fawọn ẹṣọ eleto aabo ti wọn ba fẹ mu ọdaran. Amọ, ọpọ ọmọ Naijiria lo ti kọminu lori bi awọn agbofinro ko tii maa lo anfaani siso nọmba foonu pọ mọ NIN, paapaa  bi awọn ajinigbe ṣe n fi foonu beere owo itusile lọwọ ẹbi awọn ti wọn ji gbe. Ojilerugba le mẹrin miliọnu eeyan lo ni nọmba foonu ni Naijiria gẹgẹ bi ajọ NCC ṣe sọ. Agbẹnusọ ajọ NIMC to n ri si kaadi idanimọ NIN, Kayode Adegoke ṣalaye pe mílíọ̀nù mẹrinlelọgọrun ninu wọn lo tii forukọ silẹ fún NIN."
NIMC: NCC ní ẹni tí kò bá ní káàdì NIN títí di ìparí oṣù kẹwàá kò ní gba ''passport'' àti ìwé-àṣẹ ìwakọ̀ mọ́,Ajọ NCC to n ri ileeṣẹ eto ibaraẹnisọrọ lorilẹede Naijiria ti sọ pe ẹnikẹni to ba kuna lati gba kaadi idanimọ NIN ko ni lanfaani lati iwe irinna ati iwe-aṣẹ iwakọ mọ. Adari ẹka to n ri si ọrọ to kan araalu fun ajọ NCC, Ọmọwe Ikechukwu Adinde ṣalaye pe ọjọ kọkanlelọgbọn oṣu kẹwaa si ni awọn eeyan ni lati gba kaadi NIN wọn. Ọmọwe Adinde ni ijọba apapọ si wa lori ẹsẹ rẹ pe ọjọ yii lawọn araalu ni da lati so nọmba kaadi idanimọ wọn pọ mọ opo ẹrọ ibanisọrọ wọn. Ọmọwe Adinde ni ''laipẹ lai jina, awọn ti wọn ko tii ni kaadi idanimọ NIN ko ni lanfaani lati lo ọpọ nkan mọ ni Naijiria. Lara awọn nkan ti wọn ko ni lanfani lati maa lo mọ ni iwe irinna ati iwe-aṣẹ iwakọ wọn.'' Ti ẹ ko ba gbagbe, lọjọ kẹẹdogun oṣu kejila, ọdun 2020 ni ijọba apapọ paṣẹ fawọn ileeṣẹ ibaraẹnisọrọ lati ju oju opo gbogbo awọn eeyan ti ko tii so opo wọn pọ mọ nọmba kaadi idanimọ wọn. Lati igba naa ni ijọba ti n sun gbedeke ọjọ tawọn eeyan ni lati so nọmba kaadi NIN wọn pọ mọ oju opo ẹrọ ibanisọrọ wọn. Nigba ti o n sọ nipa iwulo kaadi idanimọ fawọn araalu, Ọmọwe Adinde ni kaadi NIN yoo jẹ ki eto abo gberu sii ni Naijiria. Bakan naa lo sọ pe kaadi idanimọ NIN jẹ ọkan lara ọna ti ijọba apapọ fẹ lo lati ri pe awọn araalu ri ipa ijọba lara wọn. Efosa Idehen to jẹ ọkan lara awọn eekan lajọ NCC naa ṣalaye pe o maa ṣoro fawọn agbofinro lati mu awọn ọdaran ti ko ba ni kaadi idanimọ. Ọga agba ajọ to n ṣakoso kaadi  idanimọ, NIMC nipinlẹ Eko, Funmi Opesanwo, sọ pe siso nọmba kaadi NIN mọ oju opo ẹrọ ibanisọrọ yoo daabo bo araalu lọwọ gbajuẹ.
Ghana No Calls Day Protest: Àwọn oníbàráà ẹ̀rọ ìbánisọrọ fi ẹ̀hónú hàn, wọ́n kò lo fóònu wọn láti pè,Jakejado orilẹede Ghana, awọn onibara ko lo ẹrọ ibaraẹnisọrọ laarọ lonii ni tibu-tooro ilẹ naa. Ikọ kan to n gbeja awọn onibara onileesẹ ibaraẹnisọrọ lorilẹede Ghana lo ti kede saaju pe ọjọ Isẹgun oni yoo jẹ ọjọ ti wọn ko ni lo ẹrọ ibaraẹnisọrọ lọwọ aarọ lati fi pe rara. Igbesẹ yii ni wọn fi n fi ẹhonu han si asẹ ijọba to ni ki gbogbo awọn eeyan to n lo ẹrọ ibaraẹnisọrọ ni orilẹede naa wa fi orukọ wọn ati nọmba ipe wọn silẹ fun igba keji. Awọn onibara naa lo duro lori awijare pe asẹ ti ijọba pa ọhun ko ba ofin mu rara. Ikọ olugbeja naa lo ri gba orukọ ati siginaṣọ awọn onibara ẹrọ ibaraẹnisọrọ to le ni ẹgbẹrun meje silẹ gẹgẹ bi ara ọna fun ipolongo lati tako amulo foonu fun ipe. Ẹhonu yii si ni wọn fi n rọ awọn eeyan orilẹede Ghana lati mase pe lori aago tabi gba ipe kankan laarin aago mẹfa owurọ si mejila ọsan. Wọn wa n beere pe ki ijọba se atunse ofin to wa nilẹ naa, ko si tun se agbekalẹilana atinuda miran ti onibara fi lee fi orukọ silẹ. Awijare wọn lori eyi ni pe igbesẹ tuntun naa yoo dena awọn igbenija ti wọn maa n koju lawọn ibudo iforukọsilẹ fun amulo ẹrọ ibaraẹnisọrọ. Osu Kẹwa ọdun 2021 ni igbesẹ iforukọsilẹ lẹẹkeji ti bẹrẹ fawọn onibara ẹrọ ibaraẹnisọrọ, to si n so akọsilẹ wọn pọ mọ kaadi idanimọ gẹgẹ bi ọmọ orilẹede naa. Awọn akọsilẹ tawọn onibara yii ba fi silẹ nipa ara wọn fun kaadi idanimọ, ni wọn yoo lo lati fi nọmba ipe wọn SIM Card silẹ. Akọsilẹ awọn onibara yii si ni ijọba ni oun yoo lo lati gbogun ti iwa ọdaran lorilẹede naa. Eto iforukọsilẹ awọn onibara to n lo ẹrọ ibaraẹnisọrọ naa , eyi yoo pari ninu osu Kẹta ọdun 2022 ni ọpọ ijakulẹ ti de baa. Lara awọn ijakulẹ to koju eto iforukọsilẹ naa ni segesege isọwọ sisẹ awọn ẹrọ iforukọsilẹ ati rogbodiyan lati ọdọ awọn araalu. Bakan naa ni awọn onibara n to lọ gbọọrọ lori ila lawọn ibudo iforukọsilẹ naa. Ijọba lo ti dunkooko saaju fun awọn onibara ẹrọ ibaraẹnisọrọ naa pe ti wọn ba kuna lati fi akọsilẹ ati iroyin to yọ nipa ara wọn ati kaadi ipe wọn silẹ, wọn ko ni le gba ipe tabi pe jade lori foonu wọn. Bakan naa ni wọn tun ni yoo nira fun iru onibara ti ko ba fi akọsilẹ ara rẹ silẹ lati fi atẹjisẹ ransẹ lati ori ẹrọ ibaraẹnisọrọ rẹ.
"NIN deadline - Àwọn tí kò so NIN mọ́ nọ́mbà wọn kò ní le pè mọ́,Ìjọba Naijiria ti sọ fun awọn ileesẹ to n ri si ibanisọrọ lati fi ofin de ipe lori nọmba foonu awọn ti ko so nọmba NIN wọn mọ siimu foonu wọn. Ọjọ́ Aje, ọjọ kẹrin, oṣù Kẹrin, ọdun 2022, ni àṣẹ naa yoo bẹ̀rẹ̀ isẹ. Ọdun 2020 ni ìjọba gbe àṣẹ jade pe gbogbo ẹni to ba n lo nọmba foonu alagbeka gbọdọ so o mọ NIN wọn. Wọn ni afojusun eto ilana naa ni lati ni akọsilẹ nipa gbogbo ọmọ Naijiria. Oludari ẹ̀ka ibanisọrọ ninu ajọ Nigerian Communications Commission, NCC, Ikechukwu Adinde, ati akẹẹgbẹ rẹ ninu ajọ to n mojuto iforukọsilẹ NIN, Kayode Adegoke, lo jọ fi ikede naa sita. Wọn ni, lati ọjọ kẹrin, oṣù Kẹrin, ẹni ti ko ba so nọmba foonu rẹ mọ NIN, ko ni le pè lori foonu rẹ. Mínísítà ìbaraẹnisọ̀rọ̀ ti sún ìsopọ̀ NIN àti SIM di June 30 Ẹ̀wọ̀n ọdún méje ni fún ẹni tó bá gba owó lọ́wọ́ rẹ̀ fún NIN - NIMC Ǹkan márùn ún tó yẹ kí o mọ̀ nípa NIN àti BVN Àfàìmọ̀ ká máa dá ìforúkọsílẹ NIN dúró tórí ewu coronavirus- Mamora Ìjọba àpapọ̀ ti kéde ìsúnsíwájú ọjọ́ ìforúkọsílẹ̀ nọ́mbà NIN Wọn ni ọpọ igba ni ijọba ti fi ọjọ kun gbedeke titẹle asẹ naa, asiko si ti to lati fi opin sii. ""Nibi ti ọrọ de bayii, ijọba ti ṣe eto lati rii pe awọn ọmọ Naijiria tẹle asẹ naa. "" Eto yii jẹ ọna lati mu ki ìjọba ṣe awọn ilana to yẹ ni ẹka eto aabo ati ọrọ aje."" Nitori naa ni ìjọba ṣe pasẹ fun gbogbo awọn ileesẹ ibanisọrọ, lati ri daju pe wọn ko jẹ ki gbogbo ẹni to ba n lo siimu lori foonu wọn, yala onibaara tuntun tabi atijọ, ni anfaani lati pe ẹnikẹ́ni lori foonu, ti wọn ko ba fi so nọmba wọn mọ NIN. ""O di igba ti iru awọn eeyan naa ba ṣe nkan to yẹ, ki ileesẹ ibanisọrọ to gbẹsẹ kuro lori nọmba wọn. "" Eyi ko tumọ si pe siimu naa ti bajẹ.* Ìjọba sọ pe àwọn ti ofin yii kan si le lo siimu wọn, ni wọn igba ti wọn ba fi orukọ silẹ. O le lọ si awọn ibudo ti ijọba fi ọwọ si lati gba NIN rẹ. Lẹyin naa ni waa so mọ nọmba foonu rẹ nipa lilo oju opo ti ajọ NIMC ati awọn ileesẹ ibanisọrọ la kalẹ. MTN - *785# Glo - 109 nọ́mbà NIN rẹ# Airtel - *121*1# Etisalat - *996# O si tun le lo ori ayelujara 'App' àjọ NIMC. Ẹ̀tànjẹ lásán ni, tí ẹnì kan bá sọ pé òun le dá yanjú ìṣòro ètò ààbò ní Naijiria báyìí  - Obasanjo Bàbá wọ̀ gàù lórí ẹ̀sùn pé ó fún ọmọbínrín rẹ̀ lóyún, ó tún ṣẹ́yún fún un! 'Àwọn tó yẹ kó yan olùdíje ipò Soun ní ìdílé wa ti fi òjóró bọ̀ọ́, wọn kọ̀ láti fún Oyebode Oyetunde ní fọ́ọ̀mù'"
"Ohùn tó yẹ kò mọ nípa IPhone 15 tó ṣẹ̀ṣẹ̀ jáde àti ìyè tó jẹ́,Ileeṣẹ Apple ti fidi rẹ mulẹ pe ẹrọ ibaraẹnisọrọ IPhone 15 tuntun yoo ni aye ati gba ina sara ni kiakia. Apple ni IPhone tuntun yii ti wọn se ifilọlẹ rẹ lọjọ isẹgun yoo ni aye igbana sara 'type C' eyi to jẹ itẹwọgba ni gbogbo agbaye. Bakan naa ni wọn tun ṣe ifilọlẹ ago Apple pẹlu ọpọlọpọ anfani to lekun si. Ṣugbọn sọrọ sọrọ kan ni bi Apple ṣe kuna lati se atunse si ohun ti wọn n pe ni 'headline grabbing' lọdun yii yoo dun ọpọlọpọ. Awọn ohun tuntun to wa ni foonu naa ni Ṣugbọn ọpọlọpọ awuyewuye lo tí bẹrẹ lori pe njẹ awọn eeyan yo ra foonu pẹlu bí o ṣe jẹ lowo gbọgọ ati pe ko fi bẹ yatọ si ti awọn ti atẹyin wa lọ. Ni ilẹ UK, IPhone 15 yoo bẹrẹ pẹlu iye owo £799, ti awọn to jẹ pro yoo si jẹ £999. ""Lati jẹ ki awọn eeyan ra foonu yii yoo nira pupọ pẹlu bi ipo ti ọrọ aje wa ni asiko yii,"" Paolo Pescatore salaye. Ipin idokowo Apple ti bẹrẹ si ni walẹ lọjọ Isẹgun ti ileeṣẹ naa si kuna lati se ohun to yẹ lẹyin ti ìjọba orilẹede China palasẹ fun awọn osisẹ ìjọba lati ma lo foonu naa mọ."
Abdullahi, Ẹni ọdún 52 rí ẹ̀wọ̀n he nítorí pé ó jí fóònù méjì gbé ní Abeokuta,Ileẹjọ Majisireti nipinlẹ Ogun ti ran arakunrin ẹni ọdun mejilelaadọta lọ si ẹwọn oṣu mẹta nitori o ji ẹrọ ilewo meji ni ilu Abẹokuta. Lasiko ti o ba wa ni ẹwọn yii ni yoo ma ṣiṣẹ ilu ni agbegbe agọ ọlọpaa Adigbe ni ilu Abẹokuta to jẹ olu ilu ipinlẹ Ogun. Arakunrin Abdullahi ti wọn ko fi adirẹsi rẹ si ita ni Adajọ ni wi pe o jẹbi ẹsun iwa ole. Adajọ Majisreti, Dehinde Dipeolu lo ran arakunrin Abdullahi lọ si ẹwọn naa lẹyin to jẹwọ wi pe lootọ ni oun jale, to si bẹ ileẹjọ wi pe oun ko ni ṣe bẹẹ mọ. Lasiko ti igbẹjọ naa n lọ lọwọ ni agbẹjọrọ Lawrence Olu-Balogun ni Ọjọ Kọkandinlogun, Osu Kini ni arakunrin naa jale ni agbegbe Panseke ni Abeokuta ni ipinlẹ Ogun. Lawrence ni  Abdullahi wọ sọọbu meji ni agbegbe naa ni bi ti wọn ti n ṣiṣẹ ẹrọ kọmputa ati ileeṣẹ ti wọn ti n ran aṣọ ni agbegbe naa. Lẹyin yo wọle tan lo ba ṣe bi ẹni pe o fẹ ki wọn ba oun ṣe iṣẹ, amọ ohun ini wọn lo ko lọ. ''Abdullahi wọ sọọbu Ogundipe, to si sọ wi pe ohun fẹ ṣe I.D kaadi , amọ nigba ti Ogundipe n ba awọn onibara miran sọrọ lọwọ, lo mu foomu rẹ ti iye owo rẹ jẹ N54,000, to si yọ lọ.'' ''Lẹyin naa lo lọ si sọọbu Arakunrin Olorunmade, to si sọ wi pe oun fẹ ran aṣọ, amọ o ri i wi pe ko si ẹni to kọju si oun, o si ji foonu miran nibẹ ti iye owo rẹ jẹ N42,000'' Adajọ lasiko to n ka idajọ rẹ ni wi pe iwa ole jija tako ofin ipinlẹ Ogun, iyẹn section 390 (9) ti criminal code laws ti ọdun 2006, ni ipinlẹ Ogun. Lẹyin naa lo ni ki ọkunrin to jale naa, Abdullahi ni ko lọ sin ilu fun oṣu mẹta nipa titun ayika ṣe, ko ma gba awọn ibi to dọti ko si maa ko idọti oju popo ni Adigbe.
"WhatsApp new update: Tóò bá ń dédé sọ fótò tàbí fídíò nù lórí fóònù, Watssap ló gbé ètò tuntun jáde ó!,Aapu Watssap ṣẹ̀ṣẹ̀ ja àwọn aato tuntun kan tí yóò gbà àwọn tó ń loo láàyè láti rí fọto wọn  tàbí fídíò tó máa sábà pòórá lẹ́yìn tí wọn  ba ti rii. Ṣe ẹ ṣàkíyèsí pé tẹẹ bá ti sì fọto náà fún ìgbà àkọ́kọ́, tí ẹ wo ó leekan tó sì parẹ lai fi pamọ sórí fóònù. Watssap tí ni anfani ààtò tuntun tí àwọn gbé jáde yìí ni lati fún àwọn tó ń loo ni anfani àti leè ni aaye ikọkọ ara wọn lórí fóònù. Ẹwẹ, àwọn ajafẹtọ ọmọdé àti ohun tó yẹ  kí wọn máa wò ní aapu tó ń pá fọto àti fídíò rẹ náà dára pupọ torí yóò lè seranwo láti fi aridaju ifipa bá ọmọdé lọ pọ pamọ. Nítorí èyí, ẹgbẹ́ àwọn tó ń dá abo bo ẹtọ àwọn ọmọdé  tí kò sì ọ̀rọ̀ pẹ̀lú ileese to jẹ ìyá Whatssap, ìyẹn Facebook lórí ọrọ yìí. Àwọn ọ̀rọ̀ ikọkọ náà túmọ̀ sí wí pé Ọlọpaa kò ní leè rí atejise náà, ẹni tó kọ ọ àti ẹni tó gbà á ní esi nìkan ni yóò rii sugbọn aapu èyí tó ń pá ọrọ rẹ kíákíá leè túmọ̀  sí pé àwọn fóònù tí Ọlọpaa bá gba lọwọ ẹni tí wọn ba mú kó ni ni aridaju ẹri ti wọn n wa. Èyí sì tún wá leè fi àwọn ọmọdé sì ewu tó pọ̀ nípa fífún àwọn tó bá ṣe wọn níbi lanfani  àti má leè fi òfin gba wọn mu tí wọn yóò sì pá ẹri rẹ. ""Nigbati akitiyan láti fòpin sí ifipa bá ọmọdé lọ pọ  bá tún wà forí san pọn torí èyí"", Allison fi ọ̀rọ̀ lọ  ọga eka ààbò ileese naa. Watssap ni tiwọn ń sọ pé afiwe ohun tí àwọn ṣe kan je ohun too lè lọ fúnra rẹ ni - bíi too bá ń rà aṣọ too ni kí èèyàn kan yẹ ọ wò boo ṣe rí, tàbí kọọ fi nomba password rẹ ranse sì èèyàn kan. Kii ṣe gbogbo nkan ti a ba pín lọ pọn dandan kí gbogbo èèyàn gbà, ileese Watssap lọ sọ bẹẹ. ""Lórí ọpọlọpọ fóònù, yíya fọto lasan túmọ̀ sí pé yóò gbà ààyè lórí Kamẹra fóònù rẹ  títí láé"". Ní wón be gbé ààtò tuntun yẹn jáde fún gbogbo ènìyàn tí yóò sì bẹ̀rẹ̀ lọṣe yìí. Ẹni tó ń lọ fóònù yóò lè mọ pe ọ̀rọ̀ atejise, wiwo ó leekan ni báyìí toripe atunwo rẹ  yóò fara pamọ  tí ""icon"" ńlá kan tí yóò kó ""1"" soju ni yóò sì jáde dípò rẹ koo lè mọ. Yóò kan dabii pé ọ̀rọ̀ atejise rẹ  dédé pòórá bo se maa n rí lórí Snapchat, sugbọn ó sì ṣeéṣe kí òní nkan yà fọto ""screenshot"" rẹ tàbí gba fídíò ọ̀rọ̀ naa silẹ nígbà tó bá sí í fún ìgbà àkọ́kọ́ tàbí kó Kamera ojú èwe kan pẹ̀lú Kamera mìíràn. Fọto náà kò ní pamọ sì ibi ìpamọ́ phone gallery. Óò ní lè fi fọto náà ranse, fi pamọ, pín in tàbí máa kí rẹ  gẹgẹ bii ara ọ̀tọ̀. Ọjọ́ yóò lọ lórí rẹ (expire) tí ó kó bá sii laarin ọ̀sẹ̀ méjì. Ẹwẹ, ileese náà tí sọ pé àwọn ń ṣe eto lati rii pe awọn tó kàn ileese kò parẹ."
Lẹ́yìn ọdún márùn-ún àti oṣù mẹ́jọ́, Òṣèré fíìmù Seun Egbegbe gba ìtúsílẹ̀ lọ́gbà ẹ̀wọ̀n,O ṣeeṣe ki awọn kan tilẹ ti gbagbe oju oṣere yii amọ awọn to ba maa n wo fiimu rẹ ni bii ọdun meje sẹyin, yoo ranti  Seun Egbegbe daadaa ti wọn fi ofin gbe e fun ẹsun ole jija nigba naa. Oṣere fiimu Yoruba yii, Olajide Kareem ti ọpọlọpọ n pe ni Seun Egbegbe ti wa gba itusilẹ bayii amọ o jiya ẹṣẹ rẹ fun odindi ọdun mẹfa ati oṣu mẹjọ ninu ẹwọn. Ninu oṣu Keji ọdun 2017 lo wọ gbaga ofin lẹyin ti wọn fi ẹsun kan-an pe o fi ọna ẹburu gba owo lọwọ awọn eniyan ti ko din ni ogoji eeyan to n ṣẹ owo ilẹ okere ni ipinlẹ Eko. Bakan naa ni iroyin gba igboro kan nigba pe o ji foonu iPhone. Wọn ni laaarin ọdun 2015 si 2017 ni Egbegbe fi tan awọn eniyan naa lati fi gba owo lọwọ wọn. Ẹsun wi pe Egbegbe lu awọn to n ṣẹ owo ilẹ okere ni jibiti nipa gbigba owo naira lọwọ lati bawọn ṣẹ si owo oke okun. Apapọ awọn owo ti awọn ọlọpaa ka si Egbegbe lẹsẹ wi pe o lu jibiti rẹ ni miliọnu mọkandinlogoji naira (#39,000,000), ẹgbẹrun lọna aadọrun-un dọla ($90,000) ati ẹgbẹrun mejila pọun. Seun Egbegbe ati ẹni kan Oyekan Ayomide ni awọn ọlọpaa kọkọ wọ lọ sile ẹjọ lori ẹsun jibiti lilu naa ki wọn to mu awọn mẹta miiran, Lawal Kareem, Olalekan Yusuf ati Muyideen Shoyombo lati kun wọn. Ẹsun mẹrinlelogoji ni wọn ka si wọn lọrun lori jibiti lilu. Ẹ̀wẹ̀, ni ọjọ Iṣẹgun, ọjọ Kọkanla oṣu Kẹwaa ọdun 2022 ni ile ẹjọ giga ijọba apapọ to wa ni Ikoyi, ipinlẹ Eko ni Egbegbe ko jẹbi ẹsun mẹtalelogoji ninu mẹrinlelogoji ti wọn fi kan-an. Adajọ Oluremi Oguntoyinbo nigba to n gbe idajọ rẹ kalẹ ni Egbegbe jare awọn ẹsun ti wọn fi kan an yatọ si ẹyọkan nitori awọn to gbe ẹsun rẹ wa si ile ẹjọ ko ni ẹri lati fi ẹsun naa mulẹ. Oguntoyinbo ni ko si awọn awọn ẹlẹrii lati fidi awọn naa mulẹ bi ẹsun kẹrin kọkandinlogun ati ikọkanlelogun. Bakan naa lo ni awọn ọlọpaa ti ṣe eru lori owo ti wọn gba lọwọ Egbegbe lasiko igbẹjọ naa to si paṣẹ pe gbogbo owo ti wọn gba lasiko igbẹjọ naa ni ki wọn da pada fun-un. O ni oun tu Egbegbe silẹ ko maa lọ sile rẹ layọ ati alafia lẹyin to lo ọdun marun-un lọgba ẹwọn. Ki Seun Egbegbe to ko si gbaga ọlọpaa, oun ni alakoso ile iṣẹ Ebony Films Production, to n gbe fiimu Yoruba jade. Bakan naa lo tun ti ṣakoso awọn olorin Fuji bii Pasuma, Wale Ayinde ati Tekoma ṣugbọn.
Chrisland School Video: Bí o ṣe lè mọ àwọn ǹkan tí ọmọ rẹ ń wò ní orí fóònù rẹ̀ rèé,Lati ọsẹ to kọja ti iroyin ti jade si ori ẹrọ ayelujara bi fidio ṣe ṣafihan awọn ọmọ ileẹkọ Chrisland ti wọn n ba ara wọn ni ajọṣepọ, ni awọn eniyan ti n fi ero wọn han lori nkan ti eniyan le ṣe lati da abo bo ọmọ rẹ lori ẹrọ ayelujara. Ileeṣẹ iroyin BBC Pidgin ba awọn onimọ sọrọ lori bi awọn obi ṣe le mọ awọn nkan ti ọmọ wọn n ṣe lori foonu rẹ ati bi wọn ṣe le wa ni ailewu lori ayelujara. Onimọ Taiwo Ogunlade to jẹ agbẹnusọ fun ileeṣẹ ẹrọ ayelujara ''Google'' ni awọn ti ṣe agbekalẹ oju ẹrọ ''app'' ti yoo sọ ẹrọ awọn mọlẹbi pọ, ki awọn obi le mọ nkan ti awọn ọmọ wọn n ṣe lori ẹrọ ayelujara. Ti awọn obi ba ti so foonu naa papọ, wọn le gbegile awọn oju opo ti wọn ko ba fẹ ki ọmọ wọn wo. Eleyii yoo jẹ ki wọn mọ nkan ti ọmọ wọn n wo lori ẹrọ ayelujara. Ileeṣẹ Google naa ni o le lo oju opo yii lati fi gbegile awọn oju opo to n safihan ibalọpọ laarin awọn eniyan . Bakan naa ni awọn obi le ẹrọ ''app'' yii lati fi pa foonu ọmọ wọn ti asiko ba ti to lati fi foonu silẹ. Lẹyin eyi ọmọ rẹ yoo le lo foonu rẹ amọ ko ni le e wọ awọn ibi ti wọn ti n ṣe iṣekuṣe. Fun ẹrọ ayelujara bii kọmputa, oun ti awọn obi le e ṣe ni yii Bi o ṣe le ṣe amojuto foonu awọn ọmọ rẹ ni yii... Onimọ nipa awọn ọmọde, Dr Maymunah Kadiri ti sọ bi awọn obi ṣe le ṣamojuto ọmọ wọn ati ẹrọ ilewọ wọn lori ẹrọ ayelujara. Ìjọba Eko ti iléẹ̀kọ́ Chrisland pa torí ẹ̀sùn ìbálòpọ̀ láàrín àwọn àkẹ́kọ̀ọ́ Kìí ṣe ẹ̀bi wa wí pé àwọn akẹ́kọ̀ọ́ ṣe àṣemáṣe - ile ẹ̀kọ́ Chrisland Fídíò Chrisland, ikú Sylvester Oromoni, àtàwọn ìṣẹ̀lẹ̀ gbankọ gbì tó wáyé láwọn ilẹ ẹ̀kọ́ girama Onímọ̀ ẹ̀yà ara míì kéde okùnfa ikú míràn tó pa Sylvester Oromoni Mi ò ní sin òkú ọmọ mi títí màá fi rí ìdájọ́ òdodo gbà, kò báà jẹ́ ọgbọ̀n ọdún - Baba Sylvester Oromono Maymunah to tun jẹ onimọ nipa ihuwasi eniyan ati ọrọ ọpọlọ ni ti awọn obi ba ti fi ''family link'' si tan ni ki wọn ma a gba ''notification'' nkan to ba n ṣẹlẹ lori foonu wọn. Dr Maymunah ti ni asiko to tọ lati fun ọmọ ni ẹrọ ilewọ ni ki ọmọ pe ẹni ọdun mẹtala O ni awọn oju opo lori ayelujara kii gba ki awọn ọmọ wọ awọn ibi kan lori ẹrọ ayelujara, ti wọn ko ba tii pe ẹni ọdun mẹtala. ''Coronavirus lo fa a ti awọn ọmọ tun bẹrẹ si ni lo foonu lati fi kawe, amọ awọn obi gbọdọ ma a ṣe akiyesi nkan ti wọn n ṣe ni orekoore. Bakan naa lo rọ awọn ileeṣẹ onimọ ẹrọ lati ṣiṣẹ pọ pẹlu awọn ileẹkọ lati le ma a wo kọrọ ikọkọ awọn foonu awọn ọmọ wọn.
"WhatsApp: Àwọn èèyàn lè máa lo 'App WhatsApp' láì sí fóònù lọ́wọ́ wọn,Ileesẹ ayelujara WhatsApp ti n dan eto kan wo, eyi ti yoo mu ki awọn eeyan le fi ọrọ ránṣẹ lai lo foonu wọn. Lọwọ lọwọ, ori foonu nikan ni àṣẹ wa lati lo WhatsApp, to si jẹ pe lai si foonu naa nitosi, ko seese láti lo WhatsApp lori ẹ̀rọ kọmputa. Sugbọn, pẹlu eto tuntun yii, awọn to n lo WhatsApp yoo le fi ọrọ ránṣẹ tabi gba ọrọ lati ọdọ ẹlòmíràn ""koda, ki batiri foonu rẹ ti ku"". Eeyan perete ni yoo kọkọ lo eto tuntun naa, diẹ diẹ si ni wọn o ma a mu gbooro si titi gbogbo eniyan yoo fi le lo o. Bakan naa ni eto basiri mi, End-to-end encryption, eyi to n pese aabo fun awọn to lo WhatsApp, yoo si sisẹ lori eto tuntun naa. Iroyin sọ pe ọpọlọpọ miliọnu eeyan lo ti n fẹ eto tuntun yii. Bawo ni eto tuntun ori WhatsApp yoo se lọ? Ninu ikede ti wọn fi sita, àwọn amoju ẹ̀rọ nileesẹ Facebook sọ pe ayipada yii nilo ki wọn o tun ero pa lori agbekalẹ WhatsApp. Idi ni pe ""smart phone"" ni ọna gboogi ti WhatsApp ti n sisẹ, ohun naa si ni atọna fun awọn ẹrọ to ku bi kọmputa. Eyi tumọ si pe ọna kan ṣoṣo ni o ti le ṣi WhatsApp silẹ lẹyin foonu rẹ. Ti o ba ṣi ni ibòmíràn, ọna keji yoo pa de fúnra rẹ. ""Eto tuntun yii yoo mu ìṣòro yii kuro. ""O ko nilo foonu rẹ lati lo WhatsApp lori kọmputa rẹ."" Gbogbo ẹrọ, foonu, tabi kọmputa ti o fi n lo WhatsApp ni yoo ni ami idanimọ rẹ, botilẹjẹ pe ẹnikan ṣoṣo lo ni wọn. Sugbọn, Jake Moore, onimọ nipa eto abo fun ileesẹ Eset to n ṣe 'anti virus' sọ pe iru nkan yii le pagidina eto aabo lori foonu. O ni ọkọ tabi aya to jẹ oníwà ipa ninu ile tabi ẹni to n sọ eeyan, le lo anfaani naa lati tọ pinpin ẹni ti wọn fẹ ẹ mu, nipa ṣíṣí WhatsApp rẹ lori foonu miran. O sọ pe o ṣe pataki ki awọn eeyan mọ iye foonu, kọmputa tabi awọn ẹrọ ayarabiasa mii to n lo  WhatsApp wọn."
Emefiele kéde pé ká máa ná Naira owó àtijọ́ àti tuntun lọ,Banki apapọ lorilẹede Naijiria ti kede pe awọn ara ilu le bẹrẹ si ni na owo atijọ N200, N500 ati N1000 lọ titi opin ọdun 2023. Adari eto iroyin fun banki naa, Isa Abdulmumin lo kede bẹẹ ninu atẹjade kan to gbe soju opo ayelujara Twitter banki apapọ ilẹ wa, CBN ni Ọjọ Aje. Abdulmumin ni CBN gbe igbeṣẹ naa lẹyin aṣẹ ileẹjọ to ga julọ lorilẹede Naijiria, ti wọn fi lede ni Ọjọ Kẹta, Oṣu Kẹta, ọdun 2023. Banki apapọ ilẹ wa naa fikun pe ‘’Gẹgẹ bi iwoye wa, Banki apapọ ati ajọ awọn ileeṣẹ ifowopamọsi ti paṣẹ pe ki wọn tẹle aṣẹ ile ẹjọ to ga julọ, eyi to ni ki wọn maa na owo atijọ titi di Ọjọ Kọkanlelọgbọn, Oṣu Kejila, ọdun 2023.'' ‘’Nitori naa, a ti paṣẹ fun awọn ti ọrọ kan lati tẹle aṣẹ ileẹjọ bi o ṣe yẹ.’’ Ṣaaju ni aarẹ Muhammadu Buhari ti ni ki CBN ma da ẹbi ru oun, ti ko ba le tẹle aṣẹ ileẹjọ to gajulọ ni Naijiria.
Buhari kò jẹ̀bi àṣẹ 'Supreme Court', àwọn gómìnà ló fún un láyọ̀ yọ̀ - Onímọ̀ nípa òfin àti ìṣúná,Aarẹ Buhari ko jẹbi tabi tako aṣẹ ti ile ẹjọ to ga julọ lorilẹede Naijiria pa lori ọrọ owo atijọ ati tuntun. Eyi ni iwoye akọṣẹmọṣẹ ọrọ aje ati ofin kan, Amofin Bisi Iyaniwura ninu ifọrọwerọ kan to ṣe pẹlu BBC News Yoruba. Amofin Iyaniwura ni labẹ ofin to da banki apapọ Naijiria CBN silẹ, aṣẹ koṣe e bawi ni ofin fun CBN lori ọrọ gbogbo to ba jọ mọ owo paapaa julọ titẹ owo tabi ayipada rẹ. Lọjọbọ ni aarẹ orilẹede Naijiria, Muhammadu Buhari  ba awọn ọmọ orilẹede Naijiria sọrọ lori eto paṣiparọ owo naira to n lọ lọwọ. Aarẹ paṣẹ fun pe ki banki apapọ CBN ṣi ko igba naira sita fun araalu titi di ọjọ kẹwaa oṣu kẹrin lẹyin ti ile ẹjọ to ga julọ lorilẹede Naijiria ti sọ pe ki gbogbo owo atijọ ṣi wa fun nina titi di igba ti ẹjọ ti awọn gomina pe lori eto tuntun naa yoo fi pari. Ọpọ lo ti n fi oju wo aarẹ gẹgẹbi eyi to tako ofin, iyẹn iwa aibọwọ fun ofin eleyi ti wọn ni o lewu fun eto iṣejọba tiwantiwa. O ni ẹnikẹni to ba di ipo aarẹ  mu nikan  lo laṣẹ lati dari wọn tabi da wọn lọwọ kọ lori rẹ. O ni ọgbọn agbọnju ti awọn agbẹjọro awọn gomina ipinlẹ Kaduna, Kogi ati Zamfara fẹ lo niwaju ile ẹjọ lo fi aye fun aarẹ lati pa aṣẹ naa. Amofin Iyaniwura sọ pe nitori pe awọn agbẹjọro naa mọ pe ile ẹjọ ko laṣẹ lori CBN nipa ti owo titẹ de ni wọn fi yọ  sẹyin ti wọn fi fi ijọba apapọ sii. O ni “ijọba apapọ lo ni aṣẹ ti CBN fi ṣe ayipada owo, aṣẹ aarẹ ni, aarẹ si yatọ gedegbe si ijọba apapọ.” Onimọ nipa iṣuna naa wa fi kun un pe nibi ti ọrọ de bayii ko si aniani pe igbesẹ yii ti n ko inira ba araalu amọ ni iwoye toun, ti awọn idi ti aarẹ ka sita ninu ọrọ apilẹkọ rẹ ba jẹ lootọ, a jẹ pe ko si ba meji lori eto naa ju pe o tọna niru asiko yii. Nigba to tun n sọrọ nipa bi awọn gomina kan ṣe n paṣẹ pe ki araalu ni ipinlẹ wọn ṣi maa na owo atijọ lọ, Amofin Bisi Iyaniwura ṣalaye pe, igbesẹ aṣiṣe n la ni eyi eleyii to le e ko inira ati iya pupọ jẹ awọn onileeṣẹ ati araalu lẹyin o rẹyin. “Gbogbo awọn owo wọnyi ṣe awọn gomina ni yoo ko wọn lọ si banki apapọ fun awọn eeyan nigba ti banki apapọ ti ofin fun laṣẹ lati tẹ, tabi pin owo yii ni kii ṣe nnkan awọn mọ?” O ni o dara ki awọn gomina o fi oju ofin wo gbogbo igbesẹ ti wọn ba n gbe lori ọrọ yii ki wọn ma baa tori didun ifọn họ ara de inu egungun. Aarẹ orilẹede Naijiria, Muhammadu Buhari ti paṣẹ fun banki apapọ orilẹede Naijiria, CBN lati da 200 naira pada  fun awọn araalu lati na. Buhari fi lede lasiko to n ba awọn ọmọ Naijiria sọrọ ni aarọ Ọjọbọ, Ọjọ Kẹrindinlogun, Osu Keji, ọdun 2023. O paṣẹ fun CBN lati jẹ ki 200 naira ti atijọ jẹ ohun ti awọn eniyan yoo maa na kaakiri orilẹede Naijiria fun ọgọta ọjọ ki o to di ohun afiṣẹyin.  ''Ẹ le na 200 naira lati February 10 si April 10, 2023 ki a to fopin si owo naa. Amọ aarẹ Buhari ni 500 naira, 1000 naira ti atijọ ni Naijiria ti di ohun igbagbe ni Naijiria. ‘’Mo paṣẹ fun CBN lati gba 200 naira laaye, amọ CBN nikan lo lee gba 500, 1000 naira ti atijọ pada’’ Awọn nkan miran ti aarẹ sọ fun awọn ọmọ Naijiria ree... Aarẹ Muhammadu Buhari lasiko to n ba awọn ọmọ Naijiria sọrọ tọrọ aforiji lọwọ wọn nipa ọwọngogo owo naira to gbode kan. Buhari ni idi ti awọn fi gbe igbeṣẹ naa ni lati fopin si eto ọrọ aje to dẹnukọlẹ ni Naijiria. Aarẹ Buhari ni awọn woye pe atunṣe owo naira naa yoo fopin si eto aabo to dẹnukọlẹ to fi mọ ijinigbe to peleke si nitori awọn to n san owo ẹmi fun awọn ajinigbe lati doola ẹmi awọn eniyan wọn. Bakan naa ni aarẹ fikun pe awọn jẹgudujẹra to ko owo pamọ sile, ko ni lee ri lo, paapaa awọn ọbayejẹ to n lu owo ilu ni ponpo, ti wọn si n ko pamọ si ile wọn. Aarẹ Buhari ti ni idibo sipo aarẹ yoo waye ni Ọjọ Karundinlogbọn, Oṣu keji, ọdun 2023. Eyi wa lara awọn idibo ti yoo waye ni idibo gbogboogbo ti ọdun 2023. Aarẹ Buhari wa kesi awọn eniyan lati tu jade lọgọọrọ lati dibo fun ẹni to wu wọn gẹgẹ bi aarẹ lasiko idibo naa. Aarẹ orilẹede Naijiria, Muhammadu Buhari ti kede pe oun yoo ba awọn ọmọ Naijiria sọrọ ni aago meje owurọ Ọjọbọ.  Eyi ko ṣẹyin rogbodiyan to bẹ silẹ kaakiri orilẹede Niajiria lẹyin gbedeke owo tuntun naira.  Ninu atẹjade ti oluranlọwọ pataki fun aarẹ lori ọrọ iroyin, Femi Adesina fi lede ni aarẹ ti kede igbeṣẹ yii.  Wọn kesi awọn ileeṣẹ radio ati tẹlifisọn lati darapọ mọ NTA fun igbohunsafẹfẹ aarẹ Buhari naa.  O ṣeeṣe ki igbohunsafẹfẹ aarẹ naa niiṣe pẹlu owo Naira tuntun ati awọn iṣẹlẹ to ti waye nitori rẹ.  Bakan naa ni idibo n bọ lọna, ti ko si ju nkan bi ọṣẹ kan lọ mọ si isinyii.
"Àwọn tó kó owó jọ lọ́nà èrú ni yóò ní ìṣòro pẹ̀lú Naira tuntun - Buhari,Aarẹ Muhammadu Buhari ti sọ pe oun faramọ erongba Banki Agba Naijiria, CBN, lati tun àwọn owo Naijiria tẹ̀. Ninu atẹjade kan to fi sita ni oju opo ayelujara Twitter ileeṣẹ aarẹ lọjọ Aiku, ni Buhari ti sọ eyi. Buhari sọ pe awọn owo tuntun naa yoo ko ìdààmú ba awọn to ko owo pamọ. ""Àwọn ọmọ Naijiria to ni owo lọ́nà aitọ, ti wọn ko pamọ sinu ilẹ yoo ni ìṣòro pẹlu awọn owo Naira tuntun."" Ṣugbọn ṣa, o ni anfaani to pọ̀ ni awọn ọmọ Naijiria yoo jẹ nigba ti wọn ba ṣe ifilọlẹ awọn owo tuntun. Buhari ni awọn oṣiṣẹ ati awọn oniṣowo to n pa owo lọ́nà to yẹ nikan ni ko le ni ìṣòro pẹlu owo tuntun. Ọjọ Ẹti to kọja ni Gomina banki CBN, Godwin Emefiele kéde pe awọn yoo tẹ owo tuntun. Àwọn owo naa ni N200, 500, ati N1000. Ọjọ kẹẹdogun, oṣu Kejila, ọdun 2022, sì ni wọn o ko wọn jade. Àmọ́ ọjọ o di ọjọ kọkanlelọgbọn, oṣu Kinni, ọdun 2023 ki àwọn owó atijọ ma jẹ itẹwọgba mọ. Sugbọn ṣa, ọrọ ti Buhari sọ yii tako nkan ti minista fun eto iṣuna Naijiria, Zainab Ahmed, sọ lori igbesẹ CBN. Arabinrin Ahmed ti kọkọ sọ pe oun ko mọ nipa atunṣe owo Naira, to si ni ileeṣẹ eto iṣuna ko fọwọ́ si. Lati igba ti Godwin Emefiele ti kede awọn owo tuntun naa, ni ọpọ ọmọ Naijiria ti n fi erongba wọn han. Bi àwọn kan ṣe sọ pe kii ṣe nkan ti ọ̀rọ̀ Naijiria kàn lasiko yii, ni awọn miran ń sọ pe igbeṣẹ naa yoo ba nkan jẹ fun awọn oloselu to ko owo pamọ."
Wàhálà dé! Delta, Edo, Ondo dara pọ̀ mọ́ Oyo àti Kwara fún ìwọ́de lórí ìnira àtúnṣe Naira,Iwọde tun ti bẹrẹ lawọn ilu kan lorilẹede Naijiria latari inira paṣipaarọ owo naira tuntun ati ọwọngogo epo bayii. Lara awọn ipinlẹ ti iwọde naa ti n dun lakọlakọ bayii ni Ọyọ, Ondo, Delta ati Edo. Iwọde n waye lawọn agbegbe kaakiri ibadan bii Mọkọ̀la, iyana church, opopona Elẹyẹle si Eruwa. Gbogbo awọn ọkọ to n rin lagbegbe naa ni wọn n da pada ti ọpọ awọn ile ẹkọ si nilo lati tete palẹ mọ fun awọn akẹkọọ lati tete pada sile. Lagbegbe Mọkọla, nṣe lawọn oluwọde da gbogbo eto karakata duro nibẹ pẹlu bi olukuluku ṣe n bẹru abo rẹ. Awọn oluwọde kan tilẹ gbe iwọde wọn lọ sileeṣẹ redio kan nibi ti wọn ti ni ontaja worobo lawọn, gbogbo ọja ti awọn si ta ni ọjọ Iṣẹgun, owo naira tẹlẹ lawọn gba ki awọn to de banki nibi ti wọn ti n kọ owo naa si awọn lọwọ. Awọn ero miran pẹlu wa niwaju ẹka banki apapọ Naijiria nilu Ibadan to wa lagbegbe Dugbẹ lati ṣe paṣipaarọ owo wọn.  Bakan naa lawọn oluwọde kan naa wa lagbegbe sẹkiteriati ijọba nilu Ibadan lati fi ẹhonu tiwọn han pẹlu. Ṣaaju lawọn akẹkọọ kan ti ya bọ sita lagbegbe Apẹtẹ nilu Ibadan lati fi ẹhonu han lori inira ti wọn n koju pẹlu ọrọ paṣipaarọ owo naira ati ọwọngogo epo yii. Awọn oluwọde ya bo agbegbe roundabout nilu Akurẹ nibi ti di ọna to lọ si banki Firsat bank to wa nibẹ. Ọna yii lo lọ si ọfiisi gomina ipinlẹ Ondo, ọfiisi ẹka banki apapọ Naijiria CBN nilu Akurẹ, mọfiisi ajọ eleto idibo INEC ati ọfiisi ajọ idanwo aṣewọfasiti JAMB atawọn banki miran. Wọlukọlu n waye bayii ni ipinlẹ Delta nibi ti awọn oluwọde ti dana di awọn opopona nlanla nibẹ. Gbogbo nnkan ti ọwọ wọn ba ni ileto Orhuwhorun nijọba ibilẹ Udu, ni wọn n dana sun titi kan irinṣẹ ATM lawọn banki nibẹ. Awọn ọdọ n fi ẹhonu han lori inira ọwọn gogo paṣipaarọ owo naira igba naira, ẹẹdẹgbẹta naira ati ẹgbẹrun naira. Iwọde naa kọkọ bẹrẹ lagbegbe Orhuwhorun junctiony, ki o to ya wọ opopona marosẹ to wa nibẹ. Amọṣa gomina ipinlẹ Delta, Ifeanyi Okowa ti pe fun suuru latọdọ awọn oluwọde. Gomina Okowa rawọ ẹbẹ ninu atẹjade kan ti kọmiṣọna fun eto iroyin, Charles Anigwu fi sita. Bakan naa lo tun fi arọwa ranṣẹ si Banki apapọ Naijiria, CBN atawọn alaṣẹ eto iṣuna lorilẹede Naijiralati jawe si obi iye owo ti wọn n tẹ siota. Ọpọ ero lo n fi ẹhonu han lopopona Akpakpava road nilu Benin city lori inira ti wọn koju lati ri paṣipaarọ owo ṣe. Nṣe ni wọn di ọna naa pa pẹlu taya ti wọn n da ina sun laarin opopna naa ti ọkọ kankan ko si lee raye kọya. Ileẹjọ giga julọ lorilẹede Naijiria ti sun igbẹjọ si iwaju lori ẹjọ ti awọn gomina pe lati tako igbeṣẹ tuntun lori naira tuntun ni Naijiria Adajọ John Okoro to dari igbimọ onidajọ onigun meje ni wọn sun igbẹjọ naa siwaju di Ọjọ Kejilelogun, Oṣu Keji, ọdun 2023. Lasiko to n ba awọn to wa ni ileẹjọ sọrọ ni ipinlẹ mẹsan ni awọn to ti so mọ ipẹjọ naa O ni awọn ko ni fi igbẹjọ naa falẹ, ti awọn si ni ọyẹ nipa idojukọ awọn araalu. Ọgọọrọ eniyan lo pejọ pọ si ibi igbẹjọ naa, ti ayika ileẹjọ naa si kun fọfọ. Gomina ipinlẹ Kogi, Yahaya Bello ati gomina ipinlẹ Kaduna, Nasir El-Rufai naa wa nibi igbẹjọ naa. Awọn agbẹjọ ni sisun igbẹjọ naa siwaju tun mọ si pe banki ati CBN gbọdọ gba owo atijọ ati owo tuntun naa lasiko yii. Awọn ipinlẹ mẹfa miran lo tun darapọ mọ igbẹjọ naa lati tako owo naira tuntun naa. Awọn ipinlẹ ọhun ni Eko, Ekiti, Osun, Katsina, Ondo, Cross Rivers, Bayelsa ati Edo. Ọpọlọpọ awọn ọmọ Naijiria ni ko i tii mọ koko lori ọrọ owo naira atijọ ni Naijiria. Ibeere ti awọn eniyan n beere ni pe ṣe wọn ṣi lee na owo atijọ 1000, 500 ati 200 naira, lẹyin ti banki apapọ Naijiria kede pe Ọjọ kẹwaa, Oṣu Keji ni gbendeke nina owo atijọ ni Naijiria. Amọ loni, Ọjọru ni ileẹjọ to gajulọ ni Naijiria yoo gbe idajọ kalẹ lori igbesẹ banki apapọ Naijiria na. Ileẹjọ to gajulọ ti yoo gbe idajọ kalẹ ni ilu Abuja loni ni wọn paṣẹ fun CBN lati dawọ duro lori aṣẹ wọn amọ ko dabi ẹni pe wọn mu aṣẹ naa ro. Aṣẹ ti ileẹjọ gigajulọ pa nipe awọn eniyan ṣi le na owo atijọ naa titi di Ọjọ Karundinlogun, oṣu keji, ọdun 2023 titi ti idajọ yoo fi waye. Lẹyin ti ileẹjọ giga julọ lorilẹede Naijiria paṣẹ pe ki wọn gbegi le didena lilo owo atijọ ni Naijiria, Olootu eto idajọ ni Naijiria, Abubakar Malami  ni ki ileẹjọ da ipẹjọ naa danu. Awọn gomina ipinlẹ mẹta ni iha ariwa orilẹede Naijiria lo pe ẹjọ naa mọ CBN, pe ki ijọba fi ofin de aṣẹ pe ki awọn eniyan ma na owo atijọ mọ ni Naijiria. Amọ Malami ni ileẹjọ giga julọ lorilẹede Naijiria ko ni aṣẹ lati sọrọ lori iru ipẹjọ bayii. Bakan naa ni iroyin kan jade ni Ọjọ Kẹrinla, Oṣu Keji, ọdun 2023 pe gomina banki apapọ, Godwin Emefiele paṣẹ pe ko si mimi kan ti yoo mi aṣẹ oun lori gbedeke ati na owo atijọ ni Naijiria. Amọ ni ọjọ kan naa ni ijọba ipinlẹ Kano paṣẹ pe banki tabi awọn ile itaja ti ko ba gba owo naira atijọ lọwọ awọn eniyan yoo foju wina ofin, ti yoo si di titi pa. Titi di asiko yii, aarẹ Buhari to ni ki wọn fun wọn ni Ọjọ meje lati wa ọna abayọ si iṣoro to rọ mọ owo Naira naa ko i tii sọ nkankan fun awọn ọmọ Naijiria.
Ta ni Orire Agbaje, akẹ́kọ̀ọ́ fásitì Ibadan tí Tinubu yàn bí ọmọ ìgbìmọ̀ olùbádámọ́ràn rẹ̀?,Aarẹ orilẹede Naijiria, Bola Tinubu ti yan akẹkọọ imọ ẹkọ eto ọrọ aje, Orire Agbaje to wa ni ipele 400 ni fasiti ilu Ibadan, lati darapọ mọ igbimọ to n gba aarẹ ni imọran lori eto ọrọ aje ati owo ori. Olubadamọran fun aarẹ lori ọrọ ẹrọ ayelujara, Olusegun lo fi iroyin naa lede nibi ayẹyẹ iyansipo rẹ ni ile aarẹ ni ilu Abuja. Olusegun ni aarẹ Tinubu ṣe alapade arabinrin Orire Agbaje to jẹ aarẹ ẹgbẹ awọn akẹkọọ ẹgbẹ rẹ lori imọ eto ọrọ aje. Loju opo Twitter lo ti ni arabinrin naa lo ti darapọ mọ igbimọ to n risi ọrọ aje ni Naijiria. Ninu ifimufinlẹ BBC Yoruba lati mọ siwaju si nipa oloriire omidan yii, a ri pe ọmọ atapata dide ni, to si maa n sere rẹ lori ayelujara. Gẹgẹ bi ọkan lara awọn akẹkọọ akẹẹgbẹ rẹ ti slaye lori ayelujara, ni ọjọ melo sẹyin, Orire Agbaje ko mọ pe orire ti sun mọ itori oun. Eyi si foju han pe orukọ rẹ lo ro o. Koda, kii se ẹni ti awọn akọroyin n wa kiri nitori se lo maa n fi aworan ara rẹ sori ayelujara gẹgẹ bi awn ọdọ yoku ti n se. Amọ lojiji lo di ilumọọka, ti ọpọ eeyan n wadi nipa rẹ pe ta ni ọmọbinrin ọdọ yii, to ri ọwọ mu ninu isejọba Bola Ahmed Tinubu? Lara awọn ohun ti wọn yoo maa jiroro lori ni ọna ati mu idagbasoke ba eto ọrọ aje ni Naijiria. Bakan naa ni wọn yoo maa jiroro lori ọrọ owo ori ati ọna igbalode ti awọn eniyan yoo maa gba lati san owo ori. ‘’Lai si owo to n wọle ni abẹle ijọba ko lrr ti owo na lati pese awọn ohun igbayegbadun fun awọn araalu’’ ‘’Ohun ti igbimọ naa yoo kọkọ ṣe ni lati ṣe agbekalẹ awọn ọna ti ayipada yoo fi ba sisan owo ori ni Naijiria. Awọn agbekalẹ yii yoo waye laarin Ọgbọnjọ.’’ Bakan naa lo fikun un pe aarẹ Tinubu ni akọsilẹ to dara nipa sisan owo ori ati ọna igbalode lati san owo ori. O ni aarẹ Tinubu gbe awọn igbeṣẹ yii lasiko to fi ikalẹ si ipinlẹ Eko laarin ogun ọdun. Arakunrin Taiwo Oyedele to jẹ ọkan lara awọn adari ni ileeṣẹ PriceWaterCoopers ni adari ajọ naa. Laipẹ yii ni aarẹ Tinubu gbe awọn igbeṣẹ lati ri pe atunṣe ba gbigba owo ori lọwọ awọn araalu. Aarẹ Tinubu ni awọn ọlọja ati awọn onimọtọ yoo maa san owo ori wọn lọna igbalode, ti wọn yoo ni awọn nọmba idanimọ ti wọn yoo maa fi san owo.
"Gbomule ""lantern"": Ǹjẹ́ ó yẹ kí ìjọba àpapọ̀ fì òǹtẹ̀ lu àwọn ilé iṣẹ́ àyànílówó 173 tí wọ́n fún láṣẹ?,Ijọba apapọ ti fọwọ si ile isẹ ayanilowo lori intanẹẹti to to ẹtalelaadọsan lati sisẹ lorilẹede yii. Ile isẹ ayanilowo ọkandinlọgofa ni wọn fun lasẹ patapata ti ile iṣẹ mẹrinlelaadọta si gba asẹ fidihẹ. Igbesẹ naa lo bẹrẹ nigba ti awọn ile isẹ ayanilowo ori erọ ayẹlujara bẹrẹ si ni dojuti awọn onibara wọn, ajọ to daabo bo etọ awọn oníbàárà lorilẹede yii lo bẹrẹ igbesẹ naa ki wọn le daabo bo eto awọn ọmọ orilẹede yii. Ijọba apapọ tun rọ awọn ile isẹ ayanilowo lati ni ẹka ile ifowopamo to daaju ki wọn to fi ontẹ ijọba lu wọn. Ṣugbon ọpọ awọn ọmọ orilẹede yii lo ti n sọrọ lori igbesẹ ijọba yii, awọn onimọ nipa ọrọ aje ni awọn to n ya ni lowo lori ẹrọ ayelujara intanẹẹti gbọdọ tẹle ofin ti ijọba ṣe fun awọn ayanilowo. Ọjọgbọn  Jameelah  Omolara  Yaqub ti fasiti ipinlẹ Eko ni bi ijọba ṣe fi ontẹ lu awọn ayanilowo ori erọ ayelujara dara, ṣugbon wọn gbọdọ fi ofin de wọn ki wọn ma baa tẹsiwaju lati fi awọn onibaara wọn ṣe yẹyẹ. Ọpọlọpọ igba ni awọn ti wọn ya owo lọwọ awọn ayanilowo yii n sọ iriri ibanujẹ ti wọn la kọja nigbakuugba ti awọn to ni owo ba ti wa beere owo wọn. Lara awọn iya ti awọn mii ti sọ pe awọn jẹ ni bii ki wọn dede wa gbe awọn nnkan ini ẹni to ya owo ninu ile rẹ. Awọn mii ni ""wọn a ti eeyan mọ inu ile iyagbẹ, wọn maa n wọ ẹlomii tuururu nilẹ tori pe ko tete ri owo san"" ati oniruuru idunkoko mọni mii. Ọjọgbon Oludayo Tade ti Fasiti Ibadan ni ai ri ijọba mojuto awọn ile isẹ ayanilowo lo mu akude ba bi awọn ayanilowo se n wuwa si awọn onibara wọn. Tade ni ijọba gbọdọ gbe igbẹsẹ ti yoo ṣafihan ilana táa fi n ya owo ati ilana taa fi maa daa pada ti yoo si mu adinku ba awọn to finufẹdọ gbẹmi ara wọn nitori airi owo san. Jameelah  ni ilana ofin ti ijọba apapọ ba la silẹ fun awọn ile iṣẹ yii gbọdọ faaye gba ki akọsilẹ wa fun awọn ti wọn n gba owo lọwọ wọn ki wọn si dẹkun ati maa ba ni lorukọ jẹ. O ni ofin ti yoo daabo bo  awọn onibara awọn ayanilowo gbọdọ wa, eyikeyi ti ko ba si tẹle ilana yii ni ki wọn gba iwe aṣẹ lowọ rẹ. O rọ ijọba lati pese eto ẹyawo fun awọn ọlọja ẹsẹ kuku ki wọn ma baa ko si panpẹ awọn ayanilowo-panilẹkun."
Wò ìgbà tí CBN làwọn yóò bẹ̀rẹ̀ sí ní kó owó N100,N200,N500 àti N1000 nílẹ̀,B﻿anki apapọ orileede Naijiria ti kede pe awọn ti ri aṣẹ gba lọdọ aarẹ Naijiria, Muhammadu Buhari lati gbe ẹda owo tuntun mii jade ni Naijiria. A﻿ṣẹ ti aarẹ fun wọn yi gẹgẹ bi Gomina Banki naa Godwin Emefiele ti ṣe wi,yoo ka owo ọgọrun,igba, ẹẹdẹgbẹta ati ẹgbẹrun Naira to wa nilẹ bayi. ﻿Lasiko to n ba awọn akọroyin sọrọ ni ilu Abuja lo fidi ọrọ yi mulẹ. E﻿mefiele sọ pe aisi owo to tuntun nita jẹ nkan tawọn kọminu lori eleyi to mu ki iyipada ati ipese owo Naira mi ṣe pataki. O﻿ ni lẹnu ọjọ mẹta yi, awọn ti n ri bawọn eeyan ti ṣe n ṣe ayederu owo Naira ni paapa owo ẹẹdẹgbẹta ati ẹgbẹrun Naira. E﻿mefiele ṣalaye pe lati nkan bi ogun ọdun sẹyin ni iyipada ti de ba owo Naijiria kẹyin. O ṣalaye pe lagbaye laarin ọdun marun un si ọdun mẹjọ lawọn ijọba maa n gbe owo tuntun jade. O ni tori eyi ati awọn nkan mii to n lọ lode lo mu ki awọn fẹ parọ owo Naira to wa nita. A﻿mọ owo tuntun naa yoo bẹrẹ si ni tẹ awọn araalu lọwọ lati ọjọ Kẹẹdogun oṣu Kejila 2022. N﻿inu alaye rẹ, o ni owo to wa nita yi yoo ṣi jẹ nina titi di ọjọ kọkanlelọgbọn oṣu Kini ọdun 2023. ﻿O ni bi ọjọ yi ba ko, ẹni ti owo yi ba wa lọwọ rẹ ko ni ri owo ti tẹlẹ na mọ. T﻿orinaa Emefiele sọ pe awọn banki ko gbọdọ ja owo kankanlori alabara wọn to ba fẹ ko owo pamọ bẹrẹ lati wakati yi lọ. ﻿O ni eleyi yoo fawọn eeyan lanfaani lati ko owo ọwọ wọn to jẹ ti tẹlẹ si ile ifowopamọ ṣaaju ki owo mii to jade. E﻿mefiele fi kun alaye to ṣe pe awọn ile ikowopamọ si ni lati ṣe awọn nkan wọnyi ṣaaju ki owo tuntun to gbode:
Òǹyẹ̀ kò lè yẹ ìlànà tuntun fún owó gbígbà ní báńkì - CBN,Gomina banki apapọ orilẹede Naijiria, Godwin Emefiele sọ pe asiko ti to ki eto ọrọ aje Naijiria lati kuro ni ti owo beba bọ si lilo imọ ẹrọ di sanwo, eti ti oloyinbo n pe ni “cashless”.  Emefiele to sọrọ yii lẹyin ipade pẹlu aarẹ orilẹede Naijiria, Muhammadu Buhari ni ijọba apapọ ti ṣe idokowo owo to jọju fun imọ ẹrọ ro peye ati mu ki ayipada yii lọ nirọwọrọsẹ.  Oniruuru awuyewuye lo ri n waye lori eto iṣuna tuntun ti banki apapọ ṣẹṣẹ fi lede laipẹ yii ninu eyi to ti sọ iye owo ti eeyan lee gba lori kanta banki lojumọ di ẹgbẹrun lọna ogun naira ati ẹgbẹrun lọna ọgọrun naira lọsẹ fun eniyan. Emefiele ṣalaye pe “lati ọdun 2012 ni eto naa ti bẹrẹ ki o to si pe wọn ṣẹwe lee lawọn igna mẹta si mẹrin kan nitori pe a wo o pe o yẹ fun wa lati gbaradi daada lati rii pe eto imọ fun iṣuna ẹrọ gbilẹ daadaa lorilẹede Naijiria.  Laarin ọdun 2012 si 2022 a gbagbọ pe oniruuru ilana imọ ẹrọ Igbalode lẹkan banki ti gbilẹ too ṣi ran awọn to wa lẹkan banki lọwọ pipọ.  “Gẹgẹbi ṣe jẹ orilẹede to ni ọrọ aje to robi julọ ni Afirika, Naijiria nilo lati bọ siwaju ila lilo imọ ẹrọ fun eto banki lorilẹede Naijiria. A ko le gba lati je ki ida marundinlaadọrun ninu ọgọrun iye idunadura ro n waye lẹka banki wa maa waye jinna si ikawọ banki wa.”  Iha ti banki apapọ Naijiria kọ si bi ile asofin apapọ ko ṣe fọwọ si ilanq naa  Gomina Banki apapọ Naijiria, Godwin Emefiele ni ko si idi fun awọn aṣofin apapọ lati maa beru nitori pe igbesẹ ti ayipada lee ba nigbakugba ni, nitori naa agbeyewo le baa laipẹ.  O woye pe kii ṣe inu sidun banki apapọ naa lati fi iya jẹ awọn ọmọ Naijiria, ohun ro n lepa naa ni idagbasoke eto ọrọ aje.  O run fi kun un pe bqnki apapọ naa too gbe orukọ awọn agbodegba rẹ ri too maa ṣakoso bi gbigba owo atijọ fi owo tuntun rọpo lawọn igberiko sita.  Gomina banki apapọ orilẹede Naijiria naa ni miliọnu kan ati irinwo ni iye awọn agbodegba naa ati pe iye owo atijọ ri awọn eeyan ti da pada si awọn banki bayii ri le ni ẹẹdẹg ẹ́ta biliọnu naira.  Amoṣa, awọn aṣofin apapọ nile aṣofin soju nilu Abuja ti ranṣẹ pe adari banki apapọ orilẹede Naijiria naa lati fi oju han niwaju rẹ lati le wa sọ ti ẹnu rẹ. Ile aṣofin ti sọ fun banki agba Naijiria, CBN, lati dawọ duro lori gbedeke to fi le iyw owo ti araalu le gba jade ninu asunwọn wọn nile ifowopamọ. Ọjọ Iṣẹgun ni CBN kede pe awọn ọmọ Naijiria ko ni le gba ju ẹgbẹrun lọna ọgọrun Naira kuro ninu asunwọn wọn ni banki, laarin ọsẹ kan. Awọn ileeṣẹ ko ni le gba ju ẹgbẹrun lọna ẹẹdẹgbẹta. Yatọ si eyi, owo ti wọn le gba jade ninu asunwọn naa ko ni i ju ẹgbẹrun lọna ogun Naira lati ori ẹrọ POS lojumọ. Awọn aṣofin nile igbimọ aṣoju-ṣofin ti ranṣẹ si Gomina CBN, Godwin Emefiele lati yọju si wọn fun alaye lori gbedeke naa. Igbesẹ naa waye lẹyin ti Aṣofin Aliyu Magaji, bẹrẹ ijiroro lori igbesẹ CBN, nibi ijoko ile aṣofin ni Ọjọbọ. Pupọ ninu awọn aṣofin naa lo gbagbọ pe fifi gbedeke le iye owo ti araalu le gba jade ninu asunwọn wọn, yoo ni ipa ti ko dara lori okowo ati awọn ọmọ Naijiria ti ko ni anfaani si ile ifowopamọ. Amọ ṣa, awọn kan tun gbagbọ pe igbesẹ CBN yoo dena iwa ọdaran. Yatọ si eyi, owo ti wọn le gba jade ninu asunwọn naa ko ni i ju ẹgbẹrun lọna ogun Naira lati ori ẹrọ POS lojumọ. Ọjọ kẹsan-an, oṣu Kinni, ọdun 2023, ni ofin tuntun naa yoo bẹrẹ isẹ. Ikede yii waye lasiko ti CBN n gbaradi lati ko owo Naira tuntun jade fun nina, bẹrẹ lati ọjọ kẹẹdogun, oṣu Kejila, dun 2022. Ẹnikẹni ti yoo ba gba ju ẹgbẹrun lọna ọgọrun Naira laarin ọsẹ kan, gbọdọ ṣetan lati san ida marun-un owo to ba gba. Awọn ileeṣẹ yoo san ida mẹwaa. Bakan naa, sọwedowo (cheque) to ba le ni ẹgbẹrun lọna aadọta Naira, ko nii jẹ sisan pẹlu owo. Onitọhun ni lati gba a sinu asunwọn rẹ ni. Fun gbigba owo jade lati inu ẹrọ ATM, gbedeke ẹgbẹrun lọna ogun Naira lojumọ ni CBN fi sita, ko si gbọdọ ju ẹgbẹrun lọna ọgọrun Naira laarin ọsẹ kan. Bakan naa ni CBN tun sọ ninu ikede rẹ pe igba Naira (200 Naira) ati awọn owo to wa labẹ rẹ, nikan ni wọn o ma a ko sinu ẹrọ ATM. Ṣugbọn ṣa, banki agba naa sọ pe ẹnikẹni tabi ileeṣẹ to ba ni eredi to jẹ ootọ, lati gba ju miliọnu marun-un Naira tabi miliọnu mẹwa Naira, yoo la iwadii alagbara kọja. Ọjọ kẹtalelogun, oṣu Kọkanla, ọdun 2023, ni CBN gbe owo Naira (200, 500, 1000) jade.
Christmas & food price: Bí adìyẹ, ìrẹsì ṣe dí góòlù fún àsìkò ọdún,Okuta ti pọ̀jù nínú ìrẹsì tí àwọn àgbẹ̀ Naijiria ń ṣe- Alásè Gẹgẹ bi ọdun keresimesi ṣe ń kogba lọ ti ayẹyẹ ọdun tuntun n wọle de wẹrẹ, irẹsi ni ounjẹ gboogi ti ọpọ maa n se fun ọdun. Bi awọn kan ba ṣe n din ọbẹ ata sii naa ni awọn miran maa n yii pọ mọ ata ni jọlọfu ti awọn miran maa n din in pẹlu ororo ati ata dudu pẹlu eroja mii. Awọn ọlọja ati alase sọrọ ni kikun ipa ti ẹnu bode ti a ti pa yii n ko lori ọwọn gogo ounjẹ bii irẹsi ati ororo. Wọn gba ijọba ni imọran lati ran awọn agbẹ lọwọ ki wọn le maa pese irẹsi to dara ti ko ni okuta biii ti ilẹ okeere. DDS ní kí n di ológbò bíi Sunday Igboho, ojú mi rí tó ní àhámọ́ DSS l'Abuja- Ifasooto Babatunde lọ bá adari Hoteeli ṣe àjọyo, ó pade iku ọbẹ gbígbóná Desmond Tutu, Àlùfáà tó wú ni lórí àti ajìjàgbara eléyàmẹ̀yà tó jáde láye, ohun tẹ́ẹ ní láti mọ̀ rèé Arabinrin Opaleye, Adepeju Ruth Dagunduro àti awọn miran sọrọ lori bi ọwọn gogo ounjé bii irẹsi atio ororo ṣe han ninu ina dida fun keresi ọdun 2019
"Ẹ kàn fún mi ní ọjọ́ méje láti yanjú ọ̀wọ́ngógó Naira yìí - Buhari sí gbogbo ọmọ Nàìjíríà,Ààrẹ orílẹ̀èdè Naijiria, Muhammadu Buhari ti ni ki awọn ọmọ Naijiria fun oun ni ọjọ meje lati fi yanju gbogbo wahala ti ọ̀wọ́ngogo owo naira tuntun da silẹ lẹ́nu ọjọ díẹ̀ ti owo naa yọjú síta. Eyi jẹ jade nibi ipade to ṣe pẹlu ẹgbẹ́ awọn gomina APC nile Ààrẹ latari ati wa ọna àbáyọ si bi owo yii ṣe n ha ti ko de ọwọ awọn ọmọ Naijiria eyi ti wọn ni o n ta abuku ba àkọsílẹ̀ ijọba to wa lori aleefa pẹlu erongba rẹ lati mu ayipada ba eto ọrọ aje.  Ààrẹ Buhari ni oun ti ri iroyin kaakiri nipa àìtó owo tuntun naa ati ipa to n ni lori awọn oníṣòwò kekeke àtàwọn ọlọdani. O ni ọjọ meje to ku ninu gbedeke ọjọ mẹwa ti wọn da ni awọn yoo fi lu ìṣòro to n da wahala aito owo tuntun naa silẹ ni ponpo.  ""Maa kan si ile ifowopamo àpapọ̀ ati Ileeṣẹ to n tẹ owo. A máa ṣe ipinu kan tabi omiran laarin ọjọ mẹwa ti wọn fi kun un, Ààrẹ sọ lọjọ Ẹti nigba to n ba awọn Gomina sọrọ lọwọ pe “owo naa ti wọn yipada yoo mu ọrọ̀ aje buyari sii yoo si pese awọn anfani ọlọjọ pipẹ paapaa pẹlu ifarajin awọn banki si aṣeyọri aato naa”. Ẹwẹ, aarẹ Buhari jẹ ko di mimọ pe awọn Banki kan ko koju osuwọn to lati ran aṣeyọri naa lọwọ. “Awọn banki kan ko koju osunwọ, imọ tara ẹni nikan si ni wọn mọ, koda bi wọn ba fi gbedeke ọdun kan kun un, iṣoro imọtara ẹni nikan ati ọkanjuwa ko lee kuro nilẹ.” Ẹwẹ, awọn Gomina sọ fun Aarẹ Buhari bo tilẹ jẹ pe awọn gba ipinu rẹ lori ayipada owo naa, awọn tun wa lẹyin rẹ bi ike, amọṣa awọn kan n fẹ ba iṣẹ rẹ jẹ ti awọn araalu ni agbegbe awọn kaakiri si ti n fi ehonu han. Wọn wa sọ fun aarẹ pe gẹgẹ bi adari ijọba ati ẹgbẹ oṣelu ti awọn jẹ kaakiri ipinlẹ, ọkan awọn ti n lọ soke lori gbogbo wahala naa paapaa bi idibo ṣe n bọ lọna. Wọn wa rọ aarẹ lati lo agbara rẹ fi dari ọpọyanturu owo tuntun yii ati ti tẹlẹ titi di opin ọdun yii. Aarẹ jẹ ko di mimọ pe tori wọn sunmọ awọn eeyan, oun ti gbọ igbe wọn, oun yoo si ṣiṣẹ lee lori."
'Ọwọ́ wá ti tẹ àwọn tó ń tà owó náírà tuntun, bí wọ́n ṣe kó sí wa lọ́wọ́ rèé',Latari awọn iroyin to gbòde kan lori bi awọn ọmọ Naijiria kan ṣe ti n na obitibiti owo naira tuntun yala-yolo nibi ìnáwó, to si jẹ wipe owo ọhun gan ko tii kari gbogbo araalu to nilo pasiparọ rẹ, ọwọ ṣikun òfin ti tẹ àwọn afurasi kan to sọ titanka owo naa di katakara ara wọn ti wọn fi n pa owo sapo. Gẹgẹ bi ọrọ ti agbẹnusọ àjọ ọtẹlẹmuyẹ, Ọjọ gbọn Peter Afunaya fi sita lọjọ Aje, ó fidi rẹ múlẹ̀ pe kódà, awọn oṣiṣẹ banki kan ń dana sábẹ́ ìwà to n ba ọrọ aje jẹ yii.\nÀjọ naa ti wa fà àwọn to n ta owo naira leti pe ki wọn jawọ ninu iwa ibajẹ naa. Bákan náà ni DSS tun rọ awọn Ileeṣẹ alamojuto ọrọ yii lati dìde si ṣíṣe amojuto to péye lati fòpin si iwa tuntun to gbòde yii. Ẹwẹ, Gomina Banki àpapọ̀, Godwin Emefiele ti toju bọ ọrọ naa to si ni oun tún ti ṣepade pẹlu awọn ajọ to n ri si iwa jẹgudujẹra, EFCC, ICPC ati Ọga àjọ ọtẹlẹmuyẹ ọrọ to ni ṣe pẹlu ọwọ ti gbogbo wọn si ti fẹnu ko wipe awọn yóò kọ́kọ́ rii daju pe ṣíṣe pasiparọ owo tuntun naa n waye bo ṣe tọ ni ibamu pẹlu òfin. Afunaya fi lede pé àjọ DSS ti pàṣẹ fun gbogbo awọn ẹka ati igun to rọ mọ Ileeṣẹ wọn kaakiri láti rii daju pe wọn fi ẹnikẹ́ni tabi ẹgbẹ́ to ba n lọwọ ninu ohun aibofin mú yìí hande. Àjọ náà wá rọ àwọn aráàlú tó bá keefin awọn to n ta owo lati ta awọn àláṣẹ to tọ lolobo nípa wọn. Bákan naa ni Gomina ile ifowópamọ to ga julọ sọ pe awọn ti fi fidio kan sọwọ́ si àjọ EFCC tí wọn yóò si fi imu ẹnikẹ́ni ti wọn ba ri danrin. Ile aṣofin apapọ lorilẹede Naijiria ti kede pe awọn tako ikede Banki apapọ Naijiria pe awọn ti fi ọjọ mẹwaa kun gbedeke lati ko owo atijọ kuro nilẹ. Awọn aṣofin naa ni awọn duro lori ọrọ ti wọn kede pe Oṣu Kẹfa ọdun yii ni ki Banki apapọ Naijiria fi gbedeke naa si ki o le mu irọrun ba awọn ọmọ Naijiria. Saaju ni adari Banki apapọ ni Naijiria, Godwin Emefiele ni owo naira to wa lọwọ awọn eniyan ko pọ mọ, ati pe ida marundinlọgbọn ni nitori naa ọjọ mẹwaa to fun wọn lati da owo naa pada. Amọ awọn aṣofin ni iye ọjọ naa ti kere ju, ti ọpọ yoo si di alaini ti ijọba koba sun gbedeke naa si iwaju.  Sẹnetọ Uba Sani to jẹ alaga ile aṣofin lori ọrọ banki ni igbesẹ CBN yii ko gba aṣẹ awọn aṣofin Sani ni  ọjọ mẹwaa naa ti kere ju lati da awọn owo atijọ pada, ti wọn si ni oṣu mẹfa ni awọn araalu nilo ki o le rọrun fun wọn. Awọn aṣofin naa ni idi ti awọn fi gbe igbesẹ naa ni nitori aisi owo to gbode kan ati awọn araalu ti wọn n gbe ni agbegbe ti ko si Banki nibẹ, eyi yoo fi iya jẹ awọn eniyan. Wọn tun fikun un pe awọn ti wọn tilẹ ni apo iṣuna si Banki ko i tii raye da owo pada nitori ọpọ ero ti wọn n lọ si banki ni ojoojumọ lati da owo pada. Bakan naa  ni wọn kesi awọn gomina lati sẹpade pẹlu aarẹ Buhari lati le ri bi iṣoro naa yoo ti pọto fun awọn araalu. Wọn ni adari CBN ko ni gbe igbese kan lai gba aṣẹ lọwọ aarẹ orilẹede Naijiria, nitori naa ni wọn ṣe kesi awọn gmina lati se ipade pẹlu aarẹ Buhari. Awọn aṣofin naa wa kesi adari ileeṣẹ banki apapọ Naijiria lati  ṣe ojuṣe wọn nipa titẹle ofin to de wọn ni ẹka CBN act, Awọn aṣofin fi aidunnu wọn han si igbeṣẹ CBN Gomina Banki Naijiria, Godwin Emefiele ti kede pe ijoba ti fi kun gbendeke asiko ti won yoo ko owo atijo kuro nile. Emefiele ṣalaye pe lẹyin ọpọlọpọ ipade pẹlu Aarẹ Muhammadu Buhari ni wọn pinnu lati fi kun iye ọjọ ti wọn yoo ko owo naa kuro nilẹ. Saaju ni wọn ti kede ọjọ kọkanlelọgbọn, oṣu kinni, ọdun 2023 gẹgẹ bi ọjọ to gbẹyin ṣugbọn bayii, wọn ti sun un siwaju di ọjọ kẹwaa, oṣu keji, ọdun 2023. Emefiele dupẹ lọwọ Buhari fun atilẹyin to sẹ fun un lasiko to n gbe igbesẹ akọni yii . Emefiele tun salaye pe o ti to ida 75% ninu ọgọrun un owo atijọ to ti wọle bayii Ati pe oun gbe igbesẹ naa ki odiwon iye nkan ti owo naira le ra ati agbara rẹ le gbe pẹẹli sii ni. O ni yoo tun dena agbara owo ti awon ajinigbe n gba bii owo itusilẹ ni eyi ti yoo ran awon oṣiṣẹ alaabo lọwọ lati maa ri wọn mu lasiko. Ojọ kẹwaa, oṣu keji ọdun yii ni wọn ko ni le maa na owo atijọ mọ nigboro Naijiria. Emefiele sọ pe awọn ti ri 1.9 tirillion ninu 2.7 trillion to ha sita gba wọle pada ni Naijiria bayii. Emefiele sọ pe to ba tun ti di ọjọ kẹwaa, oṣu keji si ọjọ kẹtadinlogun, oṣu keji, ọdun 2023 yii ni awọn eeyan ṣi ni oore ọfẹ lati paarọ owo atijọ wọn si tuntun ni banki Naijiria apapọ ti a mọ si Central Bank of Nigeria. Ọṣe kan ni CBN tun ya kalẹ lati ṣe paṣipaarọ owo naa titi yoo fi kasẹ nilẹ tan leyin asiko gbendeke tuntun yii
Ìjọ̀ba Tinubu yóò ma gba owó orí lọ́wọ́ àwọn oníṣòwò ní àwọn ọjà káàkiri Naijiria,Ijọba orilẹede Naijiria ti kede pe awọn  yoo bẹrẹ si ni gba owo ori lọwọ awọn ọlọja kaakiri orilẹede Naijiria. Ijọba ni eleyii yoo fun wọn ni anfaani lati mọ iye owo ori to n wọle ni abẹle. Wọn ni eleyii yoo mu adinkun ba orisirisi owo ori ti wọn n gba ni abẹnu. Ninu atẹjade ti Ileeṣẹ to n risi ọrọ owo ori labẹle, FIR lo ni awọn n ṣiṣẹ pẹlu ẹgbẹ awọn ọlọja ni Naijiria, MATAN FIRS ni ajumọṣe yoo wa laarin ileeṣẹ naa ati ẹgbẹ awọn ọlọja ni Naijiria. ‘’Eyi yoo mu rọrun fun awọn araalu lati maa san owo ori wọn si apo iṣuna kan, lai si pe ọpọlọpọ awọn eniyan lo n gba owo ori ni Naijiria. ‘’Ajọṣepọ naa yoo mu ki awọn araalu mọ nipa owo ori ati bi wọn ṣe maa san lai niran fun wọn. FIRS ni eyi yoo mu opin deba awọn to n gba owo ori lọwọ awọn ọlọja lọna aitọ, ti yoo si fi opin si igbeṣẹ awọn ọmọ igboro to n gba owo ori ita lọwọ awọn eniyan. Ninu ọrọ rẹ, MATAN ni awọn ni ọlọja to le ni miliọnu ogoji ọlọja ninu ẹgbẹ wọn, eleyii ti wọn ni ọpọlọpọ ọmọ Naijiria ti mu owo wọle. Ileeṣẹ to n risi ọrọ owo ori labẹnu fikun un pe awọn ọlọja naa yoo ni ami idanimọ pẹlu nọmba idanimọ. Bakan naa ni oju opo naa yoo ma ṣafihan awọn to n sanwo ori wọn deede, awọn ti ko san ati bi wọn yoo ṣe maa  wo iye ti wọn san lati asiko de asiko.
Ẹ fọkànbalẹ̀, Naira sí ǹ bọ̀ wá níyì ju Dọ́là lọ - Adeboye,Pasitọ agba fun Ijọ Redeemed Christian Church of God, Pasitọ Enoch Adeboye ti sọ asọtẹlẹ pe owo naira orilẹede yii yoo ni okiki ju owo ilẹ Amẹrika, Dọla lọ. Adeboye sọ gbolohun yii lọjọ Aiku lasiko to n ṣe iwasu nibi eto idupẹ kan to waye ni ẹka ijọ rẹ to wa ni agbegbe Ebute Metta niluu Eko. Lasiko to n sọrọ, Adeboye salaye pe nigba kan owo naira niyi ju owo dọla, to si lagbara pupọ lawujọ. O wa ṣe adura pe laipẹ, iyanu yoo sẹlẹ si owo naira naa, ti yoo si ba ẹgbẹ pe. “Nigba kan wa ti owo naira niyi ju dọla lọ, ẹ ma foya, asiko ọhun tun pada pọ. “Boya ti eyi ba waye, ẹ gbagbọ pe onisẹ iyanu ni Oluwa .” Lọwọlọwọ bayii, owo dọla kan ni eeyan le sẹ si owo naira N915 si N918, ti owo naira si n rakoro lẹgbẹ awọn owo ilẹ okere yooku. Ipenija yii lo n ṣe ọpọlọpọ akoba fun okowo ati igbayegbadun awọn eeyan, paapa lẹyin ti ijọba yọ owo iranwọ epo bẹntirolu.”
"Àwọn oníṣẹ́ ibi ló ṣọṣẹ́ ni Sagamu, ohun tó bàjẹ́ pọ̀ ju tìgba Endsars lọ- Dapo Abiodun,Ìkọlù Banki ní Ṣagamu: Dapọ Abiọdun ṣe abẹwo s'awọn ibi t'awọn tọọgi ṣe ikọlu si Gomina Dapọ Abiọdun ti ipinlẹ Ogun, ti ṣeleri wi pe gbogbo awọn olufẹhonuhan ati tọọgi to ṣe ikọlu s’awọn ile ifowopamọ ati ileeṣẹ mọnamọna n’igboro ilu Ṣagamu l’ọjọ Aje, ni a foju wina ofin. Iṣẹlẹ yii Mọnde, ọsẹ yii. Bẹ o ba gbagbe, ọjọ Aje, Mọnde to kọja yii ni wahala bẹ silẹ, nibi t’awọn eeyan ti n fẹhonuhan lori airi owo naira tuntun gba l’awọn ile ifowopamọ, paapaa awọn eyi to wa niluu Ṣagamu. Nibi abẹwo naa ti kọmiṣónna ọlọpaa ipinlẹ Ogun, Frank Mba; Akarigbo ilẹ Rẹmọ, Ọba Babatunde Ajayi, atawọn kọmiṣọnna, to fi mọ awọn amugbalẹgbẹẹ ati oludamọran pataki ti kọwọrin pẹlu gomina, ni Dapọ Abiọdun ti kọminu lori ikọlu ọhun. Dukia olowo iyebiye to jẹ t’awọn ile ifowopamọ ati nileeṣẹ panapana la gbọ pe awọn olufẹhonuhan bajẹ kọja sisọ. Nigba to n sọrọ nibi abẹwo ọhun, Gomina Abiọdun sọ pe iyalẹnu nla lo jẹ f'oun wi pe awọn eeyan le ṣe ikọlu si banki, ti wọn yoo si ba ọpọ dukia jẹ. O ni koda, wọn ko ba dukia to to bẹẹ jẹ lakoko ifehonuhan ENDSARS n’ipinlẹ. ""Mo wa sibi lati wo bi ikọlu ohun to ṣẹlẹ ni Ṣagamu lọjọ Aje, Mọnde ṣe le to. Mo ti ṣabẹwo si ileeṣẹ panapana, ijọba ibilẹ, mo si tun wa loju ọna Akarigbo lati wo awọn ile ifowopamọ. “Awọn ohun ti mo ri ba mi lọkan jẹ pupọ. Mi o mọ ohun ti mo le sọ. Ifẹhonuhan lasan lo yẹ ko jẹ, ṣugbọn ohun ti mo ba pade yii, o fi han pe awọn amookunṣeka, oniṣẹ ibi lo ṣọṣẹ. Awọn dukia ileeṣẹ panapana ati ileeṣẹ ijọba ibilẹ ti wọn bajẹ le ni obitibiti miliọnu naira. L’awọn ile ifowopamọ gan-an paapaa, awọn tọọgi tun gbiyanjuu lati ji awọn ẹrọ kọmputa ati owo gbe salọ. ""Ifẹhonuhan yii ti kọja ilana owo ti wọn yi pada. A gbọ lati ẹnu awọn eeyan ti ọrọ ṣoju wọn, a si tun gbagbọ ninu ohun ti oju wa tun ri lonii, eyii si jẹ ohun to ba ni lọkan jẹ pupọ, paapaa bi idibo ṣe sunmọ etile.” Dapọ ninu ọrọ rẹ tẹsiwaju pe oun nigbagbọ pe awọn tọọgi ti wọn n wa ọna lati da wahala silẹ lo lo anfaani ifẹhonuhan naa lati ṣiṣẹ buruku yii, to si ni pẹlu ohun to ṣẹlẹ yii, o ṣee ṣe ki idibo ba ma waye O jẹ ko di mimọ pe awọn yoo ṣe iwadii lati rii pe ọwọ tẹ gbogbo awọn to lọwọ si ikọlu naa, pẹlu ileri wi pe wọn yoo foju winna ofin, lati le fi wọn jofin."
CBN kéde gbèdéke 100,000 owo tí o le gbà ní ATM, POS àti bánkì lọ́sẹ̀,Banki agba Naijiria ti mu adinku ba iye ti awọn araalu le gba jade ninu asunwọn wọn nile ifowopamọ, lori ATM ati POS. Oludari ẹka to n mojuto bi awọn banki ṣe n sẹ iṣẹ wọn, Haruna Mustafa, lo fi ikede naa sita. Ọjọ Iṣẹgun ni CBN fi ikede tuntun sita eyi to fihan pe awọn ọmọ Naijiria ko ni le gba ju ẹgbẹrun lọna ọgọrun Naira kuro ninu asunwọn wọn ni banki, laarin ọsẹ kan. Awọn ileeṣẹ ko ni le gba ju ẹgbẹrun lọna ẹẹdẹgbẹta. Yatọ si eyi, owo ti wọn le gba jade ninu asunwọn naa ko ni i ju ẹgbẹrun lọna ogun Naira lati ori ẹrọ POS lojumọ. Ọjọ kẹsan-an, oṣu Kinni, ọdun 2023, ni ofin tuntun naa yoo bẹrẹ isẹ. Ikede yii waye lasiko ti CBN n gbaradi lati ko owo Naira tuntun jade fun nina, bẹrẹ lati ọjọ kẹẹdogun, oṣu Kejila, dun 2022. Ẹnikẹni ti yoo ba gba ju ẹgbẹrun lọna ọgọrun Naira laarin ọsẹ kan, gbọdọ ṣetan lati san ida marun-un owo to ba gba. Awọn ileeṣẹ yoo san ida mẹwaa. Yatọ si eyi, sọwedowo (cheque) to ba le ni ẹgbẹrun lọna aadọta Naira, ko nii jẹ sisan pẹlu owo. Onitọhun ni lati gba a sinu asunwọn rẹ ni. Fun gbigba owo jade lati inu ẹrọ ATM, gbedeke ẹgbẹrun lọna ogun Naira lojumọ ni CBN fi sita, ko si gbọdọ ju ẹgbẹrun lọna ọgọrun Naira laarin ọsẹ kan. Bakan naa ni CBN tun sọ ninu ikede rẹ pe igba Naira (200 Naira) ati awọn owo to wa labẹ rẹ, nikan ni wọn o ma a ko sinu ẹrọ ATM. Ṣugbọn ṣa, banki agba naa sọ pe ẹnikẹni tabi ileeṣẹ to ba ni eredi to jẹ ootọ, lati gba ju miliọnu marun-un Naira tabi miliọnu mẹwa Naira, yoo la iwadii alagbara kọja. Ọjọ kẹtalelogun, oṣu Kọkanla, ọdun 2023, ni CBN gbe owo Naira (200, 500, 1000) jade.
M﻿ọ̀ síi nípa fídíò ayédèrú owó N5000 àti N2000 tó ń káàkiri ní Nàìjíríà,Fidio kan n kaakiri bayii to n ṣe afihan ayederu beba owo ẹgbẹrun marun un naira odindi ati beba ẹgbẹrun meji naira odindi eyi to jẹ pe o kọkọ bọ sori ayelujara ni ọdun 2020. Lọjọ kọkanlelọgbọn oṣu kẹwaa ọdun 2022 ni Banki apapọ orilẹede Naijiria CBN ti kọkọ kede pe irọ ti ko labula ni fidio naa nigba to kọkọ jade lọdun naa to si rọ awọn ọmọ Naijiria lati fi ẹjọ ẹnikẹni to ba n pin fidio naa sun awọn agbofinro. Ninu fidio ayederu naa, ohun obinrin kan n lọ labẹlẹ to si n sọ pe onibara kan lo wa lati wa fi owo naa pamọ, eyi to ni iye rẹ to miliọnu mẹtadinlogun naira ni ẹka banki to ti n ṣiṣẹ. Ẹya owo Naira mẹjọ lo wa lorilẹede Naijiria, ninu eyi ti ẹgbẹrun kan naira odindi ti jẹeyi to ga julọ. Pẹlupẹlu atẹjade yii ti banki apapọ Naijiria fi sita, fidio yii ṣi n ja ranyinranyin kiri lori ayelujara. Fun apẹrẹ iru eleyii to jade lọjọ kejidinlogun oṣu keje ọdun 2021. Bi fidio yii tun ṣe bẹrẹ si nii tan lọdun 2021 lo mu ki ki ajọ aṣewadi iroyin ofege kan nilẹ Afrika, ti orukọ rẹ n jẹ Africa Check o ṣe iwadi lati bu omi pa ina  iroyin ofege ti fidio naa n gbe kiri logunjọ oṣu keje ọdun 2021. Nibẹ ni wọn ti tọ ipasẹ fidio naa lọ si oju opo iroyin ayelujara kan ti orukọ rẹ n jẹ, Oriental Times. Ayẹwo ti ẹka to n bomi pa ayederu iroyin ni BBC, iyẹn BBC Disinformation Unit ṣe pẹlu fihan pe oju opo atẹdahun lori ayelujara, iyẹn link ti fidio yii n ba jade ko tii dipa. Lootọ oju opo ileeṣẹ iroyin Oriental Times ti kogbawọle, wọn si ti n kiri oju opo ayelujara wọn fun tita bayii. Fidio ofege yii tun ti n kaakiri lori oju opo Twitter, Tiktok, Whatsapp ati Facebook bayii. Ẹka to n bomi pa ayederu iroyin ni BBC, iyẹn BBC Disinformation Unittọpasẹ ẹda fidio naa to n kaakiri bayii de ọdọ eeyan kan to n lo oju opo tiktok pẹlu adirẹsi @smartgabriel. Eeyan ẹgbẹrun mọkandinlẹgbọn lo n wọ tẹle @smartgabriel loju opo tiktok rẹ. Ni ọjọ Aje, ọjọ kẹrinlelogun oṣu kẹwaa ọdun 2022 ni wọn fi fidio si oju ayelujara. Eeyan miliọnu kan ati ẹgbẹrun lọna ọọdunrun lo ti wo fidio yii (Views), o le lẹgbẹrun mẹẹdogun to ti pin kaakiri (Shares), ẹgbẹrun mọkandinlọgbọn lo ti tẹka mo fẹran rẹ le e lori (like) ti ẹgbẹrun meji miran si ti sọ ero wọn lori rẹ (comments). Lọjọ kẹrindinlọgbọn oṣu kẹwaa ọdun 2022 ni banki apapọ Naijiria, CBN kede pe oun yoo ṣefilọlẹ ayipada oju owo Naijiria loṣu kejila ọdun 2022. Awọn owo odindin ti ayipada yii yoo kan ni ọgọrun naira odindi, igba naira odindi, ẹẹdẹgbẹta naira odindi, ati ẹgbẹrun kan naira odindi. Ko si si igba kan ti banki apapọ naa mẹnuba titẹ ẹgbẹrun meji olodindi ati ẹgbẹ marun un odindi ninu atẹjade to fi sita.
T﻿o bá ń ta Naira tàbí ra Naira lójú agbo ìnáwó, o ti wọ gàù - CBN,Banki apapọ orilẹede Naijiria, CBN ti bẹrẹ si ni fi ọwọ ṣinku ọlọpaa mu ẹnikẹni to ba n ta owo orilẹede Naijiria, Naira nibi inawo. Bi o tilẹ jẹpe asa to wọpọ ni ki awọn eniyan maa ra owo Naira tuntun nibi ayẹyẹ ni Naijiria, eleyii ti wọn yoo na loju agbo. O kere tan eniyan mẹrinla ni ọwọ tẹ ni ilu Kano nibi ti wọn ti n ṣẹ owo . Orukọ wọn ni Alhaji Ubandi Hotoro, Haruna Yahaya, Rabiu Ibrahim,Ismaila Umar,Nura Aminu,Nasiru Adamu, ati Nazef Lawal.  Ajọ eleto aabo DSS ni ọwọ awọn tẹ awọn wọnyii lasiko ayẹyẹ ni ilu Kano, ti awọn si mu eniyan mẹrinla to fi mọ ọbinrin kan. Ẹsun ti wọn fi kan awọn ti ọwọ tẹ yii ni tita ati rira owo lọna aitọ. Adari ikọ NSCDC ni ilu Kano, Adamu Zakari ni wọn ti fi oju awọn eniyan han ki awọn eniyan le kọ ẹkọ lara wọn. Wọn ni tita Naira tuntun tako ofin CBN Act, Section 20 to ni ko gbọdọ si tita, rira abi ki wọn gbe igba atẹ owo Naira. Gbogbo owo ti araalu ba fẹ gba gbọdọ jẹ lati banki. Iwadii ti n lọ lọwọ lati mọ bi awọn owo wọnyii ṣe n jade ninu banki ti wọn yoo si fi awọn to ba rufin jofin.
A ti mú Emefiele, ó sì ti wà lákàtà wa – DSS,Ajọ ọtẹlẹmuyẹ Nigeria, DSS, ti fi ṣikun ofin mu gomina CBN, Godwin Emfiele, o si ti wa ni ahamọ wọn. DSS lo fidi iroyin naa mulẹ loju opo Twittre rẹ lọjọ Abamẹta. Ti ẹ ko ba gbagbe, DSS ti kọkọ sọ pe Emefele ko si lakata oun, eyii to mu ki ọpọ araalu maa bere pe nibo lo wa. Amọ awọn eeyan kan to sunmọ gomina CBN tẹlẹ naa ni DSS ti fi ṣikun ofin mu, o si ti wa ni ahamọ wọn to wa niluu Eko. Wayi o, DSS ti wa kede pe nitootọ awọn ti mu ọkunrin ọhun Atẹjade keji ti DSS fi lede yii sọ pe “A fẹ fidi rẹ mulẹ bayii pe Ọgbẹni Godwin Emefiele ti wọn ni ko lọ rọkun nile ti wa lakata wa fun awọn iwadii kan.” Ajọ ọtẹlẹmuyẹ DSS ti ni gomina banki apapọ Naijiria tẹlẹ, Godwin Emefiele ko si ni ahamọ awọn. DSS lo fi ọrọ naa lede loju opo Twitter tẹ lọjọ Abamẹta, eyii ti agbẹnusọ rẹ, Peter Afunnaya buwọlu. Atẹjade naa ni “Lọwọ yii, Emefiele ko si ni akata DSS.” Eyi ko ṣẹyin iroyin to n ja ranyin pe ikọ ọtẹlẹmuyẹ naa ti fi Emefiele si ahamọ lẹyin ti Aarẹ Naijiria, Bola Ahmed Tinubu yọ ni ipo. Eyi kii ṣẹ igba akọkọ ti iroyin yoo jade pe ajọ DSS fẹ mu Emefiele, awuyewuye naa bẹrẹ lati igba to ti ṣe atunṣe owo naira, eyi to fa hilahilo fun ọpọ eniyan ni Naijiria. Ẹwẹ, ibeere ti ọpọ ọmọ Naijiria n bere bayii ni pe “nibo ni emefiele wa?” Ti ẹ ko ba gbagbe, ọjọ Ẹti ni agbẹnusọ akọwe ijọba Naijiria, Willie Bassey kede aṣẹ Aarẹ pe ki Emefiele maa lọ sile na. Atẹjade Bassey sọ pe “Aarẹ Bola Ahmed Tinubu ti pasẹ ki gomina CBN, Godwin emefiele lọ rọkun nile lẹsẹkẹsẹ.” “Aṣẹ yii ko ṣẹyin iwadii kan to n lọwọ ni ọọfisi rẹ lori atunṣe eto ọrọ aje Naijria.” “Wọn ti ni ki ọgbẹni Emefiele tare gbogbo iṣẹ to wa lọwọ rẹ si akata Folashodun Adebisi Shonubi, ti yoo maa dele de e titi ti iwadii ẹsun ti wọn fi kan an yoo fi pari.” Ọpọlọpọ ọmọ Naijiria lo ti gboriyin fun aarẹ Bola Ahmed Tinubu lori bi o ṣe yọ Gomina Banki apapọ Niajiria, Godwin Emefiele nipo bẹẹ si ni awọn mii n fi ero wọn han. Aṣẹ aarẹ Tinubu farahan ninu atẹjade kan ti ọfiisi akọwe ijọba apapọ Naijiria fi sita lalẹ ọjọ Ẹti. Atẹjade naa tẹsiwaju lati ṣalaye wi pe, aarẹ gbe igbesẹ naa nitori iwadi to n lọ lọwọ lori ọfiisi gomina banki apapọ naa ati awọn atunto to fẹ waye lori ẹka iṣuna lorilẹede Naijiria. Ni idahun awọn araalu si igbesẹ aarẹ yii, ni ọpọ fi idunnu wọn han ti wọn si ni o yẹ ki igbeṣẹ yii ti waye ni kiakia ko to di asiko yii. Loju ọpọ Facebook BBC News Yoruba, ọpọlọpọ awọn to sọrọ ni wọn fi idunnu wọn han si igbesẹ aarẹ naa, ti wọn si ni o dun mọ awọn ninu. Awọn miran to sọrọ ni igbeṣẹ Emefiele lati ṣe atunṣe owo Naira fi iya jẹ awọn araalu ti ọpọ si sọ ẹmi rẹ nu lasiko ọwọngogo owo Naira naa. Loju ọpọ Twitter awọn miran to sọ ero wọn ni igbesẹ to dara ni aarẹ Tinubu gbe, eleyii ti yoo yi igbe aye awọn eniyan pada. Amọ ninu ọrọ tirẹ, Reno Omokri ni ki ijọbs Tinubu ma ti Godwin Emefiele mọ le lati gbẹsan lara rẹ, o ni eyi yoo jasi ohun ti ijọba Buhari se ni ọdun 2015, to n fi panpẹ ọba gbe awọn to ba Jonathan ṣiṣẹ. Aarẹ orilẹede Naijiria, Bọla Ahmed Tinubu ti paṣẹ fun Gomina banki apapọ Naijiria (CBN), Godwin Emefiele pe ko lọ rọọkun nile naa. Aṣẹ aarẹ Tinubu farahan ninu atẹjade kan ti ọfiisi akọwe ijọba apapọ Naijiria fi sita lalẹ ọjọ Ẹti. Atẹjade naa tẹsiwaju lati ṣalaye wi pe, aarẹ gbe igbesẹ naa lati nitori iwadi to n lọ lọwọ lori ọfisi gomina banki apapọ naa ati awọn atunto to fẹ waye lori ẹkan iṣuna lorilẹede Naijiria. “Aarẹ Bọla Tinubu ti paṣẹ fun gomina Banki apapọ Naijiria, Godwin Emefiele CFR pe ko lọ rọọkun nile lẹyẹ o ṣọka. “Eyi n waye nitori iwadii to n lọ lowo lori ọfiisi rẹ ati atunto ẹka iṣuna ti ijọba n gbero lati ṣe.”
"World Water Week 2022"" Sarr láti Senegal rèé tó n ta omi tó mọ́ lówó pọ́ọ̀kù kí àìsàn lè dínkù ní agbègbè rẹ̀,Wo bi obinrin yii ṣe n pese omi to mọ gaara fun awọn eniyan agbegbe rẹ ni Senegal. Ayajọ ọsẹ omi ni agbaye ti ọdun 2022 lo jẹ ki BBC wa obinrin akọni kan kan ni orile-ede Senegal. Arabinrin Sarr lo n ta omi to mọ gaara fun awọn eniyan agbegbe naa lowo ti ko ga ju ara lọ rara. Sarr lo wa ojutuu su iṣoro airi omi gidi mu to n koju awon eeyan rẹ ni agbegbe Nguekhokh ni Senegal ki wọn fi le bọ lọwọ aisan ti airi omi gidi mu n ko ba wọn. O salaye pe ọdun mẹwaa saaju igba naa ni oun ti n kọminu lori ọrọ omi mimu nibẹ. Nito ri pe o jẹ obinrin ko sọ pe o ko le mu idagbasoke ba ilu tabi agbegbe rẹ. Ajọ Bill ati Melinda Gates lo sagbeteru fidio naa."
Cerebral Palsy: Ìyá Najeebah ní oyún oṣù mẹ́rin ààbọ ni wọn gbe jáde kúrò nínú òun tó di ọmọ,Isẹ kekere kọ ni ki eeyan tọju ọmọ to dape ninu ẹmi, ara ati ọpọlọ, ka ma sẹsẹ sọ eyi ti ko pe rara. Lasiko to n ba BBC sọrọ iya Najeebah ni igba ti oyun inu oun n mu ewu dani ni wọn gbe jade losu mẹrin aabọ, to si wa ninu igo fun osu mẹsan, bẹẹ lo wa lẹsẹ kan aye, ẹsẹ kan ọrun fun osu mẹfa gbako. Najeebah ti pe ọdun mẹrindinlogun bayii, to si ni isẹ ayaworan lo wu oun lati se. Ọrọ pọ ninu fidi yii, o ya, ẹ woo.
Coronavirus: Ọmọ orílẹ̀-èdè France kan ti kó àrùn Coronavirus wọ Senegal,Minista eto ilera orilẹ-ede Senegal, Diouf Sarr ti sọ pe arun Coronavirus ti tan de orilẹ-ede naa. Diouf ni okunrin ọmọ orilẹ-ede France kan to n fi Senegal ṣebugbe lo ko arun naa wọle lẹyin to ṣabẹwo si orilẹ-ede rẹ lọsu Keji. Okunrin naa pada si Senegal lọjọru to kọja, to si ṣabẹwo si ile iwosan kan lẹyin to ṣaisan rampẹ, ṣugbọn ile iwosan ọhun si fi ọrọ naa to ileeṣẹ eto ilera leti latari ibẹru arunb Coronavirus. Lọwọ yii, okunrin ọhun ti wa ni apaọ nile iwosan nibi to ti n gba gba itọju. Ṣugbọn ijọba Senegal ti bẹrẹ si n wa awọn eeyan ti wọn jọ wọ ọkọ baalu kan naa lati France si Senegal. Orilẹ-ede Senegal ni orilẹ-ede keji ni iha isale asale Sahara ti arun naa ti wọ bayii lẹyin Naijiria. Aarẹ ilẹ Senegal, Macky Sall ti rọ awọn eeyan orilẹ-ede naa lati ma gba ibẹru kankan laye ninu ọkan nitori iṣẹlẹ ọhun. O ni ijọba oun yoo sa ipa rẹ lati ri pe arun naa ko di tọrọ kọbọ lorilẹ-ede ọhun.
Cerebral Palsy: Ìyá Najeebah ní oyún oṣù mẹ́rin ààbọ ni wọn gbe jáde kúrò nínú òun tó di ọmọ,Isẹ kekere kọ ni ki eeyan tọju ọmọ to dape ninu ẹmi, ara ati ọpọlọ, ka ma sẹsẹ sọ eyi ti ko pe rara. Lasiko to n ba BBC sọrọ iya Najeebah ni igba ti oyun inu oun n mu ewu dani ni wọn gbe jade losu mẹrin aabọ, to si wa ninu igo fun osu mẹsan, bẹẹ lo wa lẹsẹ kan aye, ẹsẹ kan ọrun fun osu mẹfa gbako. Najeebah ti pe ọdun mẹrindinlogun bayii, to si ni isẹ ayaworan lo wu oun lati se. Ọrọ pọ ninu fidi yii, o ya, ẹ woo.
"Sadio Mane: Wọ́n ti fi orúkọ̀ agbábọ́ọ̀lù Liverpool sọ pápá ìṣeré kan ní Senegal,Olootu ijọba ni ẹkun Sedhiou, lorilẹ-ede Senegal, ti ṣetan lati fi orukọ ongbatarigi agbabọọlu ẹgbẹ Liverpool, Sadio Mane, sọ papa isẹre to wa ni ẹkun naa. Agbabọọlu naa lo gba goolu pẹnraiti sinu awọn lasiko ti Senegal koju Egypt ni aṣekagba idije AFCON 2022 to sẹṣẹ pari, eyi to mu ki wọn o jawe olubori. Ami ayo mẹrin si meji ni Terenga Lions ti Senegal  fun Egypt. Igba akọkọ si re e ti orilẹ-ede naa gba ife idije AFCON. Olooru ijọba ni Sedhiou, Adboulaye Diop, sọ pe oun pinnu lati fi orukọ Mane sọ papa iṣere Sate de Sédhiou, lati fi ẹmi imoore awọn ọmọ bibi agbegbe naa han si ""ọkunrin to n fi igbe aye rẹ sin ọmọniyan"". ""Sadio Mane tọ si pe ka bu ọla fun un"". Asiko diẹ sẹyin ni Mane di aayo lọkan ọpọ miliọnu eeyan ni ilu abinbibi, nigba to jẹjẹ owo lati fi kọ ileewosan ati ile ẹkọ fun wọn. O tun da owo si kikọ awọn mọṣalaaṣi, to si tun fun ijọba lowo lati gbogun ti ajakalẹ aarun Covid-19. Yatọ si eyi, Mane tun pin aṣọ ẹgbẹ agbabọọlu Liverpool fun awọn ara ilu abinibi rẹ, Bambali, ki wọn o ri nkan wọ lasiko aṣekagba idije Champions League ni oṣu Karun-un, ọdun 2018. Lẹyin ti ikọ ẹgbẹ agbabọọlu Senegal bori ni Afcon lorilẹ-ede Cameroon, Mane sọ pe bi oun ṣe gba akọkọ ife ẹyẹ idije naa fun Senegal, jẹ aṣeyọri to tobi ju ninu irinajo oun gẹgẹ bi agbabọọlu."
Coronavirus in Africa: Orílẹ̀èdè 11 ni kò tí ì ní àrùn Coronavirus ní ilẹ̀ Afrika,O ti to ẹniyan irinwolelẹgbẹrun (1,400 ) to ti ni arun Coronavirus kaakiri ilẹ Afrika , ti ọpọlọpọ si n gbiyanju lati wa ọna abayọ si ajakalẹ arun naa ni Afrika. Gẹgẹbi iroyin ti Ajọ Ilera Agbaye, WHO gbe jade, arun Coronavirus ni ilẹ Afrika fi lede pe awọn ilẹ yii ti n peleke si ni awọn orilẹede to ku ni agbeegbe naa. Orilẹede mẹtalelọgọrin lo ti ni iha ila orun, iwọ orun ati gbungun ilẹ Afrika to fi mọ ariwa ilẹ naa lo ti ni arun Coronavirus naa. Ijọba orilẹede Senegal, Ivory Coast ati South Africa ti kede ofin konile o gbele, eyi jẹ ọkan lara ọna lati dẹkun itankalẹ arun coronavirus lawọn orilẹede naa. Aarẹ orilẹede Senegal, Macky Sall ṣalaye pe eto konile o gbele ọhun yoo bẹrẹ laago mẹjila alẹ oni ọjọ Iṣẹgun. Aarẹ ni ijọba oun tun fofin de rinrin kaakiri ẹnikan lati aago mẹjọ alẹ si aago mẹfa aarọ ọjọ keji. Ijọba ti ko awọn ologun ati ọlọpaa jade lati maa mu awọn to ba fẹ kọ eti iku si ofin konile o gbele naa. Eeyan mọkandinlọgọrin ni akọsilẹ sọ pe wọn ti ni arun covid-19 lorilẹ-ede Senegal ninu eyi ti awọn meji ti kuro nile iwosan lẹyin ti wọn gbadun tan. Ivory Coast Aarẹ orilẹ-ede Ivory Coast, Alassane Ouattara naa ti sọ pe eto konuile o gbele yoo bẹrẹ lati aago mẹsan alẹ si marun un owuro lati oni ọjọ Iṣẹgun. Bakan naa ni aarẹ Ouattara kede titipa awọn ile ọti ati rinrin kaakiri ni olu ilu orilẹ-ede naa, Abidjan. Ijọba gbe igbesẹ yii lẹyin ti awọn to n ni arun naa n pọ si kaakiri Ivory Coast. South Africa Aarẹ South Africa, Cyril Ramaphosa ti kede nnkan o fara rọ fun ọjọ mọkanlelogun ni orilẹ-ede naa nitori arun coronavirus. Nigba to n sọrọ, aarẹ Ramaphosa ni igbesẹ ijọba yoo lagbara lori ọrọ ati dena arun covid-19. Eeyan meji le ni irinwo lo ti ni arun coronavirus bayii lorilẹ-ede South Africa eleyi to jẹ ilọpo mẹfa awọn to ni arun naa nigba ti aarẹ Ramaphosa bawọn eeyan South Africa sọrọ lori arun covid-19. Aarẹ Ramaphosa kede pe laago mejila alẹ Ọjọbọ ni ofin konile o gbele naa yoo bẹrẹ kaakiri orilẹ-ede South Africa. Ramaphosa ni ijọba ko faye gba ẹnikẹni lati kuro nile, bakan naa lawọn ṣọọbu yoo wa ni titi pa ayafi awọn ibi ti wọn ba ti n ṣiṣẹ ko ṣee maa nikan loku. O fikun ọrọ rẹ pe ijọba yoo kọ ibugbe pajawiri fawọn ti ko nile lori. Amọ ofin naa yọ awọn oṣiṣẹ eto ilera silẹ nitori iṣe pataki iṣẹ wọn lawujọ.
Coronavirus: Uganda ní àwọn arìnrìn àjò láti UK, US àti Yúróòpù lọ̀rọ̀ kàn,Ijọba orilẹede Uganda ti se agbekalẹ ilana kan ti yoo pọn ni dandan fawọn arinrinajo lati orilẹede mẹrindinlogun lati fi ara wọn pamọ fun ọjọ mẹrinla, ki wọn lee dena itankalẹ arun Coronavirus. Lara awọn orilẹede ti ọrọ naa kan ni ilẹ United Kingdom, UK, Amẹrika ati awọn orilẹede mii nilẹ Yuroopu Bakan naa ni awọn alasẹ salaye pe gbogbo awọn arinrinajo to ba n de si papakọ ofurufu Entebbe ni wọn yoo maa fin oogun apakokoro si lara. Amọ titi di akoko yii, orilẹede Uganda ko tii kofiri alarun Coronavirus kankan bi o tilẹ jẹ pe minisita feto ilera lorilẹede naa ti jẹwọ pe, ọrọ aje ilẹ naa ko lee gbe iwosan arun yii, to ba fi bẹ silẹ lọdọ awọn. Oṣu kẹwa ọdun 2019 ni arun Coronavirus bẹ silẹ nilu Wuhan, lorilẹ-ede China ti ọpọlọpọ eeyan si ti lugbadi arun naa kaakiri agbaye. Arun ọhun ko mọ ọmọdẹ tabi agbalagba, bẹẹ ni ko mọ olowo tabi gbajumọ lawujọ, o si ti mu ẹmi ọpọ eeyan lọ. Iwọnyi ni awọn eeyan jankan lagbaye ti wọn ti fara kaasa arun naa kaakiri orilẹ-ede agbaye. Owuro kutu Ọjọbọ ọdun yii ni gbajugbaja oṣere ilẹ Amẹrika, Tom Hanks kede loju lopo Instagram rẹ pe, oun ati iyawo oun, Rita Wilson ti lugbadi arun naa. Hanks ṣalaye pe, awọn mejeeji n ṣe aisan ranpẹ ni wọn ba pinnu lati lọ ile iwosan, esi ayẹwo si fi han pe wọn ti ni arun Coronavirus lara. Bo tilẹ jẹ pe ọmọ bibi ilẹ Amẹrika ni ẹni ọdun mejilelọgọta ọhun, ṣugbọn orilẹ-ede Australia lo ti lugbadi arun naa. Nadine Dorries: Misita fun eto ilera ilẹ Gẹẹsi, Nadine Dorries naa wa lara awọn eeyan jankan lagbaye to fara kasa arun Coronavirus. Ileeṣẹ eto ilera orilẹ-ede naa sọ pe, minisita ọhun n fi awọn apẹrẹ arun naa han lọjọ kan naa to ṣe ipade ka pẹlu adari ijọba orilẹ-ede ọhun, iyẹn Boris Johnson. O kere tan, eeyan mẹfa lo ti jẹ Ọlọrun nipe nilẹ Gẹẹsin bayii, ti awọn ti ko din ni ọọdunrun  si n ba arun naa finra. Claudio Pedrazzini: Claudio Pedrazzini ni ẹni akọkọ lara awọn to wa ni ile igbimọ aṣofin Italy ti yoo ni arun Coronavirus. Aṣofin ọhun wa lati agbegbe Lombardy, to jẹ iha ibi ti ọwọja arujn naa ti mulẹ ju lorilẹ-ede ọhun. Iroyin ni awọn awọn akẹgbẹ rẹ ti wọn n joko ti nile aṣofin ti sẹ ara wọn mọle, ti wọn siti bẹrẹ si n gbe igbesẹ to kan lati mọ boya awọn naa ti ko arunn naa Rudy Gobert: Ajọ to n risi ere bọọlu alapẹrẹ NBA, niha Ariwa Amẹrika ti kede pe, ọkan lara ọmọ ikọ Utah Jazz, Rudy Gobert ti lugbadi arun Coronavirus. Wọn ni agbabọọlu alapẹrẹ ọhun ti kọkọ fi ọrọ arun naa ṣere ninu ifọrọwerọ kan pẹlu awọn oniroyin lọjọ Aje, to si fọwọ kan awọn irinṣẹ ti wọn ko wọ inu yara ti wọn ti n parọ aṣọ lọ. Lẹyin ọjọ meji si lo bẹrẹ si ni ṣaisan ranpẹ, nigba ti ikọ rẹ n gbaradi fun ifẹsẹwọnsẹ pẹlu ikọ Oklahoma City. Ṣugbọn lẹyin ti ayẹwo fi han pe ọkunrin naa ti ko arun ọhun, ni awọn alaṣẹ ba sun ifẹsẹwọnsẹ naa siwaju. Daniele Rugani: Laipẹ yii ni ikọ agbabọọlu Juventus kede pe, agba-ẹyin fun ikọ ọhun, Daniele Rugani ti ni arun Coronavirus lẹyin ayẹwo kan. Ikọ naa ti wa sọ pe, oun ti bẹrẹ igbesẹ lati ri pe wọn ko gbogbo awọn to ti ṣalabapade okunrin naa sibi kan fun ayẹwo, ati itọju to peye. Ko to ni arun naa, Rugani ti kopa ninu ifẹsẹwọn meje fun ikọ na ninu saa yii, eyi to gba gbẹyin ni ifẹsẹwọn wọn pẹlu Spal, leyi ti wọn bori. Ẹwẹ, bi ọkanjuwa se n dagba lori ọwọja arun Coronavirus to n ja kalẹ bii ọwara ojo yii, naa ni ọgbọn n rewaju nitori awọn onimọ isegun ti se agbekalẹ eroja to n tete sedamọ arun naa lọgan laarin isẹju mẹwa. Ibudo ayẹwo imọ isegun to wa nilu Dakar lorilẹede Senegal si lo se agbekalẹ awọn eroja ayẹwo ọhun. Isẹ akanse yii lo jẹ ifọwọsowọpọ ibudo ilera kan nilẹ Gẹẹsi, Mologic ati gbajugbaja ibudo ayẹwo ara kan to wa ni Dakar. Ireti wa pe awọn ẹrọ to n sayẹwo arun Coronavirus bii miliọnu meji ni wọn yoo maa se jade lọdọọdun, ti wọn yoo si maa pin kaakiri ilẹ Afirika. Bẹẹ ba gbagbe, ajọ eleto ilera lagbaye ti kede arun asekupani Coronavirus bii ajakalẹ arun lagbaye, to si ti tan ọwọja rẹ de orilẹede bii mẹrinlelaadọfa nigba ti awọn eeyan to to irinwo ati igba ti jẹ Ọlọrun nipe lati ipasẹ arun naa.
School resumption in Nigeria: Ibi ọ̀rọ̀ dé dúró rèé lórí ṣíṣí àwọn ilé ìwé padà ní Naijira àti nílẹ̀ Afrika,Lẹyin oṣu diẹ ti igbele Coronavirus bẹrẹ kaakiri agbaye, awọn ile iwe alakọbẹrẹ ati girama ni Tanzania ti pada bẹrẹ lọjọ Aje, ọjọ kọkandinlọgbọn, oṣu kẹfa, ọdun 2020. Igbesẹ yii lo waye lẹyin ti aarẹ John Magafuli paṣẹ ni nnkan bi oṣẹ diẹ sẹyin pe ki wọn ṣi awọn ile iwe pada. Ijọba ilẹ naa ti gbe ilana kalẹ lori awọn ohun to yẹ ki awọn ile iwe ṣe lati dabo bo awọn akẹkọọ. Tanzania ni orilẹ-ede akọkọ ti yoo ṣilẹkun ile iwe rẹ fun awọn ekẹkọ nilẹ Afrika lẹyin igbele Coronavirus. Ọjọ kẹrin, oṣu karun un, ọdun 2020 ni ilẹ New Guinea ṣilẹkun ile iwe rẹ pada. Ajọ to n risi eto ilera lagbaye, WHO ti fọwọsowọpọ pẹlu ijọba ilẹ naa  fun alakalẹ lori bi abo to peye yoo ṣe wa fun awọn ọmọ ile iwe. Awọn irinṣẹ to n ṣayẹwo bi ara eeyan ṣe n gbona si, omi ati ọṣẹ fun ọwọ fifọ atawọn ohun miran ti wa ni sẹpẹ lawọn ile iwe ọhun. Bo tilẹ jẹ pe awọn obi ni ko yẹ ko ri bẹ, ọjọ kẹjọ oṣu Kẹfa ni ijọba South Africa ṣi awọn ile iwe rẹ pada. Ọjọ kinni oṣu kẹfa ọdun 2020 ni awọn akẹkọ to wa ni ipele ikẹyin ni ile iwe alakọbẹrẹ ati girama pada sẹnu ẹkọ wọn ni Cameroon. Minisita eto ẹkọ ilẹ naa, Pauline Lyonga ni igbesẹ ọhun jẹ ọna lati jẹ ki awọn ọmọ ile iwe má gbagbe awọn ohun ti wọn ti kọ ṣaaju igbele Coronavirus. Orilẹ-ede Ivory Coast wa lara awọn ilẹ ni Afrika to kọkọ ṣi ile iwe rẹ pada. Ọjọ karundinlọgbọn, oṣu karun un, ọdun 2020 ni awọn akẹkọọ pada sẹnu ẹkọ wọn. Aarẹ Macky Sall sun ṣiṣi ile iwe siwaju ni Senegal lẹyin ti awọn olukọ kan lugbadi arun Covid-19. Ṣaaju lo ti kọ sọ pe ọjọ keji ọsu kẹfa ni oun yoo ṣi awọn ile iwe nilẹ naa. Ni ti Aarẹ Yoweri Museveni, o sọ pe oun ko tii ṣetan lati ṣi ile iwe bayii. O ni ilẹ naa ko ni irinṣẹ ayẹwo to to lati ṣayẹwo Coronavirus, nitori naa, ki ile iwe ṣi wa ni titi pa lọwọ yii. Ṣaaju ni ipinlẹ kan ṣoṣo to ni oun ko tii ni arun Coronavirus ni Naijiria, Cross Rivers ti pinnu lati ṣi awọn ile iwe rẹ lọjọ kẹrindinlogun, oṣu kẹfa, ọdun 2020, ṣugbọn o wọgi le ipinnu naa lẹyin akitiyan ijọba apapọ. Ọkan lara awọn igbimọ aṣẹjọba ipinlẹ naa ṣo pe ijọba ipinlẹ ọhun yi ipinnu ṣiṣi ilwe iwe naa pada nitori ijọba apapọ ko faye gba a. Bakan naa ni awọn ẹgbẹ kan, bi ẹgbẹ awọn dokita sọ pe o lewu lati ṣi awọn ile iwe pada lasiko naa.
Mọ̀ nípa Bassirou Diomaye, ọ̀dọ́mọkùnrin tó gba ọgbà ẹ̀wọ̀n di ààrẹ tuntun ní Senegal,Ajọ eleto idibo ni orilẹ-ede Senegal, ti kede ọmọ ẹgbẹ oṣelu alatako, Bassirou Diomaye Faye, gẹgẹ bi aarẹ tuntun ti ilu dibo yan. Ọjọ Aiku to kọja ni eto idibo aarẹ waye ni Senegal, lẹyin ti Aarẹ Macky Sall ti kọkọ gbiyanju lati sun idibo ọhun siwaju nigba to yẹ ko waye ninu oṣu Keji, eyi to fa iwọde ati ifẹhonuhan laarin awọn araalu, ti eeyan mẹta si ku. O le ni ida mẹrinlelaadọta ibo ti Faye ni, ti Olootu ijọba nigba kan, Amadou BA, ti ẹgbẹ oṣelu to wa nipo lọwọlọwọ, si ni ida to le diẹ ni marundinlogoji. Ọgbẹni Faye sọ pe pẹli irẹlẹ ati igbogun ti iwa ibajẹ, ni oun yoo fi dari orilẹede Senegal. Bakan naa lo ni oun yoo mojuto airiṣẹ ṣe laarin awọn ọd, to fi mọ ọwọngogo ọja. Idagbasoke Bassirou Diomaye Faye ninu oṣelu ni o jẹ ohun iyalẹnu fun ọpọ. O lo ọpọ oṣu lọgba ẹwọn pẹlu afọbajẹ, Ousmane Sonko, ti awọn mejeeji si kuro lọgba ẹwọn ni o ku ọsẹ kan ti eto idibo aarẹ fẹ waye. Ni bayii, 'Ọ̀gbẹ́ni Clean', orukọ ti awọn eeyan tun n pe, gbọdọ bẹrẹ iṣẹ lati mu gbogbo ileri to ṣe wa si imusẹ fun araalu. Ọjọ Aje ni Bassirou Diomaye Faye ṣe ayẹyẹ ọjọ bi ọdun mẹrinlelogoji. Ọpọ igba ni Faye ma n ṣe iranti akoko to lo ni ilu rẹ, Ndiaganiao, nibi to ni oun ma n  lọ ni gbogbo ọjọ Aiku lati sisẹ lori oko rẹ. Ifẹ ati ọwọ to ni fun igbeaye abule rẹ  ṣe ọpọlọpọ anfaani fun un ninu sise oṣelu. “Ko ṣe minisita ri, ko bawọn da si nnkan, fun idi iye ọpọ awọn eeyan lo ti bu ẹnu atẹ lu iriri rẹ nipa oṣelu,” Alioune Tine sọ fun BBC. Gbigbe ogun ti di isẹ, ifiyajẹni ati iwa ibajẹ lo lewaju ninu awọn erongba ijọba Faye. Nigba to n sisẹ pẹlu ẹka okoowo, nibi to ti n gba owo ori, oun ati Sonko da igbimọ silẹ lati koju iwa ibajẹ silẹ. Afẹfẹ gaasi, eporọbi, pipa ẹja ati ipese aabo ni ijọba gbọdọ ṣe amojuto lati le pese igbeaye to rọrun fun awọn eeyan Senegal, Faye salaye. Aarẹ tuntun ti wọn sẹsẹ dibo yan ni oun yoo ṣe atunṣe si owo CFA lati le fi ẹgbẹ kẹgbẹ pẹlu owo Euro. Faye fẹ paarọ rẹ pẹlu owo Senegal tuntun tabi owo tuntun fun orilẹede iwọ oorun ni Afrika, bo tilẹ jẹ pe ko le rọrun. “Yoo ni lati koju awọn nnkan, paapa nipa owo iṣuna sugbọn mo ri pe o ni ọpọlọpọ erongba ,” Olootu ijọba tẹlẹri, Aminata Toure to wa ninu ijọba Aarẹ to fẹ kogba wọle Macky Sall, sọ fun BBC Pipese isẹ fun awọn ọdọ ati ominira fun ẹka idajọ ni o jẹ nnkan mii ti Faye ṣe ileri pe oun yoo ṣe fun araalu – eyi ti Ms Toure sọ pe Aarẹ Sall kọ lati kọ bi ara si. Toure nikan kọ lo kede atilẹyin fun aarẹ tuntun to jẹ ọdọ, Aarẹ tẹlẹ, Abdoulaye Wade naa ṣe bẹẹ ni o ku ọjọ meji ti eto idibo yoo waye. Ayipada nla ree fun Faye, ẹni to lo oṣu mọkanla lọgba ẹwọn fun awọn ẹsun kan ati ọpọlọpọ ọdun ko to wa bọ ori ipo. Bassirou Diomaye Faye ni wọn kede ni oṣu keji gẹgẹ bii oludije, to rọpọ Ousmane Sonko. “Mo ni lati sọ pe o kuju osuwọn ju mi lọ,” Sonko sọ pẹlu iwuri. Awọn ọkunrin mejeeji lo jọ da ẹgbẹ oṣelu Pastef silẹ. Awọn mejeeji jẹ osisẹ to n gba owo ori, ti wọn si jọ lo asiko lọgba ẹwọn lori ẹsun ti wọn ni o lọwọ oṣelu ninu. Sonko ni ile ẹjọ ni o jẹbi ẹsun meji, eyi to tumọ si pe ko le kopa ninu eto idibo, to fi fun Faye laaye lati dije. “Emi ni Bassirou,” Sonko sọ fun awọn alatilẹyin laipẹ. Ohun to waye yii lo fa ti ọpọ alatako fi n sapaejuwe Faye gẹgẹ bii “Aarẹ to ṣeesi de ipo.” Sugbọn Tine gbagbọ pe awọn okunrin mejeeji yoo mu ayipada si sise ijọba tuntun. “Boya wọn yoo sisẹ papọ lati koju awọn iṣoro ti awọn olori ilu n koju. “Sonko jẹ olori nla, ti ko ṣe fidi rẹ janlẹ, olori Pastef, akọni sugbọn awọn mejeeji naa ni a le pe ni akọni. Nigba kan ri, Faye ko fẹ ni nkankan ṣe pẹlu oṣelu. “Ko si mi lọkan ,” O sọ ni ọdun 2019.
Ìjàm̀bá ọkọ̀ gbẹ̀mí ènìyàn ogójì, ọ̀pọ̀ míì farapa,Kò dín ní ènìyàn ogójì tí wọ́n ti pàdánù ẹ̀mí wọn nínú ìjàm̀bá ọkọ̀ kan tó wáyé ní orílẹ̀ èdè Senegal. Bákan náà ni ọ̀pọ̀ ènìyàn tún farapa tí wọ́n sì wà níbi tí wọ́n ti ń gba ìtọ́jú lọ́wọ́. Ìwádìí ní ọkọ̀ kan ni táyà rẹ̀ fọ́ lórí eré tó sì lọ forí sọ àwọn ọkọ̀ mìíràn tí wọ́n ń bọ̀. Ààrẹ Senegal, Macky Sall ti wá kéde ìsinmi ọjọ́ mẹ́ta láti fi kẹ́dùn àwọn tó bá ìjàm̀bá náà lọ. Sall tún ṣèlérí wí pé àwọn máa ri dájú pé àwọn mú àlékún bá ètò ìrìnnà ọkọ̀ kí ààbò tó péye le wà fún ará ìlú. Ìjàm̀bá ọkọ̀ wọ́pọ̀ ní Senegal àmọ́ èyí ló fẹ́ẹ̀ burú jùlọ láti bí ọdún mélòó kan sẹ́yìn. Ọ̀gá àgbà àjọ tó ń rí sí ìṣẹ̀lẹ̀ pàjáwìrì, Cheikh Fall sọ fún àwọn akọ̀ròyìn pé ènìyàn 87 ló wà nínú àwọn ọkọ̀ tí ìjàm̀bá náà ṣẹlẹ̀ sí ní agbègbè Kaffrine. Fall ní àwọn tó farapa níbi ìṣẹ̀lẹ̀ náà ti wà ní ilé ìwòsàn níbi tí wón ti ń gba ìtọ́jú. Ààrẹ Sall tún bá àwọn ẹbí àwọn tó pàdánù ẹ̀mí wọn níbi ìjàm̀bá kẹ́dùn tó sì tún gbàdúrà àláfíà pípé fún àwọn tó farapa níbi ìjàm̀bá náà. Ẹ̀wẹ̀, ènìyàn mọ́kànléógún mìíràn tún ti pàdánù ẹ̀mí wọn sínú ìjàm̀bá ọkọ̀ ní orílẹ̀ èdè Kenya tí  àwọn mọ́kàndínláàdọ́ta sì farapa. Nígbà tí ọkọ̀ náà ń wọ Kenya láti Uganda ni ìjàm̀bá náà wáyé. Àwọn mẹ́jọ nínú àwọn tó pàdánù ẹ̀mí wọn ló jẹ́ ọmọ Uganda tí àwọn yòókù sì jẹ́ ọmọ Kenya.
"""Pẹtiró tán nínú ọkọ̀ ojú omi tó ń gbé wa lọ Europe lórí òkun, èèyàn 300 pòórá - Èrò ọkọ̀"",""A to ogoje eeyan to gbera ninu ọkọ oju omi ni ọganjọ oorun ni bi aago meji ."" Doudou Diop, ẹni Ọgbọn ọdun lati orilẹede Senegal lo jade laye lasiko to n rin irinajo pẹlu ọkọ oju omi lọ ilẹ Europe, kilomita 1700 lati Senegal lọ ilu Canary niluu Spain. Irinajo lori omi Atlantic ni o ti jẹ yọ ninu iroyin lẹnu ìjọ mẹta lẹyin ti ileeṣẹ kan tí ki ṣe tí ìjọba kede pe o to ọkọ oju omi  mẹta to n gbe eeyan toto 300 to poora lati ìparí oṣu kẹfa. ""Mo rin irinajo lọ abule kan ti wọn n pe ni Kafountine, ní apa guusu Senegal ni bi ti a ti bẹrẹ irinajo."" Ilu Kafountine yii jẹ ibi ti ọpọlọpọ maa n wa lọdọdun lati gbera lọ soke okun fun igbe aye gidi. Mo salabapade Doudou Diop to joko si iwaju ile rẹ lasiko ti ojo n rọ, ti gbogbo obìnrin to jẹ mọlẹbi si yi ka. ""A gbera laisi wahala  titi ta fi de Morocco. ""A ti fẹ de Canary, o ku kìilomita 500 nigba ti ọkọ oju omi wa saadede pana. Epo tan lẹnu ọkọ oju omi naa laarin omi, ti a ko si le tẹsiwaju mọ."" O ni ijọba Morocco ko gbogbo wọn, ti wọn si gbe wọn lọ ilu Nouadhibou to sunmọ orilẹede Mauritania. ""Wọn gba orukọ wa ati idanimọ wa, wọn fi wa sinu ọkọ pada si Senegal. O ti to ọsẹ kan ti wọn ti n wa, inu awọn mọlẹbi rẹ dun lati ri pada pẹlu alaafia. O sokunkun boya wọn darakọ ọkọ oju to wa ninu ikede. Bakan naa ni ìja bẹ silẹ laarin ìjọba Senegal ati ẹgbẹ awọn arin irinajo ti wọn n pe ni 'Walking Borders' lori eeyan to sọnu ninu omi. Oludasilẹ 'Walking Borders', Helena Maleno kesi awọn eeyan lọjọ kẹsan an oṣu keje pe oun ti kesi ìjọba orilẹede Spain, Mauritania, Morocco ati Senegal lati fọwọsowọpọ wa awọn eeyan to sọnu sodo. Ìjọba orilẹede Spain dola ẹmi eeyan mẹrindinaadọrun ninu ọkọ oju omi tí wọn gbera lati Canary lọ wa awọn eeyan to sọnu. Ẹka ìjọba to n risi ọrọ nípa orilẹede miiran fi atẹjade síta. Maleno ni iwadii ni ko lẹsẹ nilẹ ati pe eeyan 260 ọmọ Senegal ni awọn doola ni Morocco lati ọjọ kejidinlọgbọn oṣu kẹfa di ọjọ kẹsan an oṣu keje. Lati ibẹ, ẹgbẹ 'Walking Borders' naa fi atẹjade sita pe awọn eeyan ti ìjọba Senegal kede pe awọn doola naa ni awọn eeyan to kuro lorilẹede Senegal. Lọjọ kẹtala oṣu keje, ọkọ oju omi to n gbe arin irinajo mọkanlelogoji balẹ si Canary lati Senegal. Nigba ti mo n ba awọn eeyan sọrọ, mo pade obìnrin kan ni Kafountine to ni eeyan kan wa ninu mọlẹbi oun to ru irinajo yii ni ko wale mọ. Arábìnrin ọhun ti ko fẹ ka darukọ rẹ ni o ti pẹ́ ti oun ti gburo lati ọdọ aburo rẹ ọmọ ọdun mẹtadinlogun. O da bi pe o wa ninu ọkọ oju mẹta naa ""Ẹru n ba mi, a ko gbọ iroyin kankan nípa rẹ. Osisẹ alaabo kan naa ni ọpọlọpọ awuyewuye lo tí waye lori bi awọn eeyan 300 ṣe poora O ni "" Lẹyin arábìnrin yii, ẹnikẹni ko ti wa sọ pe awọn n wa mọlẹbi wọn kan. Ṣugbọn awọn eeyan kan n wa lati agbegbe miiran, ti wọn ko ki n se ọmọ abule yii. Gẹgẹ bii ajọ agbeye ṣe sọ, o to eeyan 559 to padanu ẹmi wọn lọdun to kọja nítorí wọn gbinyanju lati lọ Canary lati Senegal. Ati pe ninu oṣu mẹfa akọkọ ọdun yii, Canary ti gba alejo toto ẹgbẹrun meje. Bi nnkan ṣe rí lo n mu ọpọlọpọ eeyan ma wa anfani lati wa igbeaye to rọnu. Doudou n gbe gbogbo igbeaye reni apa guusu Casamance lorilẹede Senegal. Lẹyin iku Baba rẹ, o ni ẹru wa lori oun lati pese fun mọlẹbi gẹgẹ akọbi ọkùnrin. ""Mo fẹ igbeaye to dara, ọpọlọpọ owo lati tọju Iyawo, ọmọ mi obinrin, iya mi ati awọn mọlẹbi miiran "" eyi ni ọrọ rẹ to si ni ijoko ninu ọkọ oju omi naa lo jẹ 400000 CFA(US682) ""Mo kuro lia sọ fun ẹnikẹni. Mo pinnu lati lọ Europe nitori ko si nnkan ni ibi bayi, n ko si ni nkankan. ""O dun mi nitori mo fẹ lọ Spain, mo ni awọn ọrẹ nibẹ, ti wọn si n retí mi. Niluu Kafountine, awọn ọdọ maa n kora wọn jọ labẹ ile. Bi awọn kan ṣe n tayo ni awọn miiran n sọrọ nípa oṣelu. Gnara Diabang Ba jẹ ọkan lara igbakeji olori ati ọkan ọmọ ẹgbẹ oselu alatako. ""Kama parọ, o n bami lọkan jẹ pe a wa di ilumọka nitori bí awọn ṣe n wa gbogbo lati lọ ilẹ Europe. ""Gẹgẹ bii asofin, mo rí pe ẹtọ wa ni, ti a ba fẹ jẹ ki awọn ọdọ wa duro, a gbọdọ pese isẹ fun ati eto ẹkọ. Tí a ba ti kuna lati se eyi, a ti padanu. David Diatta, ọmọ ẹgbẹ oselu kana pẹlu ọrọ rẹ to si fikun bí eto abo ṣe rí lasiko ṣe afikun si nnkan to n ṣẹlẹ. Airi isẹ awọn ọdọ tí gbẹnu soke sì ida ogoji paapa pẹlu awọn akẹkọọ jade. ""Iya n jẹ wa ni bi bayi, ko si isẹ, ko si iranlọwọ lati ọdọ ìjọba "" eyi ni ọrọ Ibrahima, ẹni ọdun mejidinlọgbọn ọmọ fasiti. ""Pupọ awọn ọrẹ mi lo ti ba ọkọ oju omi lọ Canary tí wọn sì ti se orire. A n rí wọn lorí ayelujara. ""O wumi lati lọ lọjọ kan sugbọn mo nilo owo."""
Exam malpractice: Ọwọ́ ọlọ́pàá tẹ arákùnrin tó múra bí obìnrin láti bá ọ̀rẹ́birin rẹ̀ jókòó kọ ìdánwò èdè Gẹ̀ẹ́sì,Ọrọ ifẹ, bi adanwo ni. Arakunrin akẹkọọ fasiti kan ni orileede Senegal ti wọ gau lori pe o mura bi obinrin lati fi ba ọrẹbinrin rẹ joko idanwo ede Gẹẹsi. Kaakiri oju opo ayelujara ni Senegal lawọn eeyan ti n ṣe alabapin aworan rẹ nibi to ti wọ aṣọ pupa to fi mọ ibori pupa. Khadim Mboup to jẹ akẹkọọ ọmọ ọdun mejilelogun lawọn agbofinro mu lopin ọsẹ to kọja yi. Alaye to ṣe nipa iṣẹlẹ yi ni pe ''ifẹ ti mo ni si ọrẹbinrin mi lo mu mi hu iwa yi'' O tẹsiwaju pe ọrẹbinrin rẹ n koju ipenija kikọ idanwọ ede Gẹẹsi naa. Ni Senegal, ede Faranse ni wọn n sọ ti ede Gẹẹsi si jẹ ede  ti ko rọrun fun ọpọ eeyan la ti s tabi kọ. Asiri Khadim tu lọjọ kẹta to ti n kọ idanwọ nigba tawọn adari idanwo fura si pe imura rẹ yatọ. Lasiko ti wọn n kọ idanwo ede Gẹẹsi lọjọ Abamẹta ni wọn kesi awọn agbofinro ti wọn si gbe kuro ninu aaye idanwo naa. Lati ibẹ, awọn agbofinro tọ ọrẹbinrin rẹ lọ ti wn si ri nibi ibugbe awn akẹkọọ to fara pamọ si. Nigba ti yoo fi di ọjọ Aje wọn gbe lọ si iwaju adajọ lori ẹsun magomagọ idanwo ati lilo orukọ olorukọ bi ti eeyan. Oun nikan kọ ni o wa nile ẹjọ, ọrẹbinrin rẹ ti wọn jijọ lẹdi apo pọ naa wa nile ẹjọ lọjọ Aje. Agbẹjọro ijọba sọ pe lỌjọbọ ni wọn yoo bẹrẹ igbẹjọ awọn mejeeji.
Africa eye: 300 mílíọ́nù dọ́là ni Gambia ń padánù sọ́wọ́ àwọn onífàyàwọ́ gẹdú,Gbogbo igi loko lo ni iwulo rẹ koda ọpọ igi lo jẹ igi owo fun ẹda. Amọṣa bi ẹda ba wa n tipasẹ a n ta igi owo da ayika rẹ legbodo, nnkan yoo yan. Lorilẹede Gambia ati Senegal, igi Apẹpẹ jẹ igi kan ti Eleduwa fi jinkin wọn ṣugbọn to ti di owo nla ati eyi ti gbogbo agbaye n wa kiri. Eleyii si ti mu ki ọpọ agegẹdu o tori ere to wa ninu igi yii sọ ọpọlọpọ igbo di aṣalẹ. Ninu iwadii ikọ African Eye loṣu yii, BBC news fimufinlẹ lori awọn iwa irufin to n waye lori gige ati tita awọn igi Apẹpẹ lorilẹede Gambia ati Senegal.
AFCON 2021 FINAL: Ta ni yoo gba ife ẹyẹ Afcon laarin Mane ati Salah?,Ifẹsẹwọnsẹ aṣekagba jẹ eleyi ti ọpọ maa n foju sọna fun ninu idije Afcon to maa n waye nilẹ Afrika. Ti ọdun yii ko yatọ si tatẹyinwa. Koda oju awọn ololufẹ ere bọọlu n bẹ lọna nitori awọn ikọ meji to rapala de aṣekagba yii, ina piti ni wọn. Egypt ati Senegal ni yoo dijọ waako lọjọ Aiku lati mọ ẹni ti wọn yoo de lade Ọba ere bọọlu ni Afrika. Ni bayi, wọn ti gba ifẹsẹwọnsẹ mọkanlelaadọta ninu idije Afcon Cameroon 2021, ti papa iṣere Paul Biya to wa ni Olembe yoo si gbalejo asekagba naa. Ẹ jẹ ki a se agbeyẹwo awọn ikọ mejeeji ati iru aṣeyọri ti wọn ti ni ṣẹyin ṣaaju ifẹsẹwọnsẹ yii. Odu ni Egypt nibi ka maa gba ife ẹyẹ Afcon: Ni meni meji, ba ba ni ka maa ka, Egypt ti gba ife ẹyẹ Afcon ni igba meje ọtọọtọ. Ninu akọsilẹ, ko si orileede miran ni Afrika to sunmọ wọn tabi to gba ife ẹyẹ yii ju wọn lọ. Ọdun 2010 ni wọn gba ife ẹyẹ naa kẹyin pẹlu bi wọn ti ṣe fagba han Black Stars Ghana pẹlu goolu kan sodo ninu aṣekagba. Ninu ifẹsẹwọnsẹ ti wọn gba lati le fi kopa ninu idije Afcon, ta mọ si ''qualifiers'' ami ayo mejila ni wọn ko jọ ninu ifẹsẹwọnsẹ mẹfaa. Wọn lewaju isọri Keje lati le fi kopa ninu idije Afcon 2021. Nigba ti wọn de idije naa, Naijiria da wọn lagbo sina pẹlu goolu kan sodo ninu ifẹsẹwọnsẹ akọkọ isọri kẹrin. Ifidirẹmi yii dabi ẹni pe wọn ko ni tẹsiwaju ṣugbọn wọn gbọnra nu, ti wọn si gbiyanju titi ti wọn fi de aṣekagba. Senegal naa ko kẹrẹ, o ni atamátàsé ati adẹ̀yìnmú gidi: Orileede Senegal le ma gborukọ lori bi ti Egypt ṣugbọn awọn naa kii se aimọ lawujọ awọn orilẹede agbabọọlu ni Afrika. Ninu ifẹsẹwọnsẹ mejila ti wọn gba lera wọn, wọn ko fidi rẹmi ninu wọn. Wọn jawe olubori ninu mẹsan, wọn si gba ọmi ninu mẹta. Goolu mẹrinlelogun ni wọn ti jẹ lati oṣu Keje ọdun to kọja ninu awọn ifẹsẹwọnsẹ ti wọn kopa ninu rẹ, ti goolu mẹfa pere si wọle si awọn wọn. Bi a ba ni ka sọ nipa ikọ to ni atamatase ati awọn adẹyinmu ti ko kẹrẹ rara, Senegal jẹ ikọ to duro wamu wamu. Lọdun yii ohun to wa lọkan wọn ni bi wọn yoo se ṣaseyọri ninu aṣekagba. Lọdun 2002, Cameroon lo fidi wọn rẹmi ninu aṣekagba nipa pẹnariti, ti Algeria naa si gbewuro soju wọn ni Egypt pẹlu goolu kan sodo. Ninu irinajo wọn de aṣekagba  lọdun yii, wọn ko jẹ goolu pupọ ni ipele kini ṣugbọn wọn tẹsiwajulati leke isọri keji. Igba ti wọn de abala komẹsẹoyọ ni wọn bẹrẹ si ni pitu. Goolu meji ni wọn fi da bantẹ iya fun Cape Verde lati ọwọ Sadio Mane ati Ahmadou Bamba Dieng. Equitorial Guinea naa gba igbaju ati igbamu lọwọ wọn pẹlu goolu mẹta sookan. Nigba ti Burkina Faso koju wọn ni abala to kangun si aṣekagba, goolu mẹta sookan lawọn naa fi gbara. Nkan to ku bayi ni ki wọn koju Egypt ni aṣekagba. Boya wọn yoo gba ife yẹ Afcon ni igba akọkọ ninu itan orileede wọn. Bo ti lẹ jẹ wi pe orileede meji ni yoo koju ara wọn, orukọ awọn agbabọọlu mejeeji yii, Sadio Mane ati Mo Salah lawọn eeyan n ran lẹnu. Idi ni pe awọn mejeeji jijọ n ṣe ọrọ aje pẹlu ẹgbẹ agbagbọọlu Liverpool nilẹ Gẹẹsi ni. Atamatase lawọn mejeeji, ti wọn si ti jijọ gba ami ẹyẹ agbabọọlu to pegede julọ ni Afrika. Ti Senegal yoo ba bori Egypt, Sadio Mane yoo ni ipa ribiribi lati ko nipa didoju ija kọ awọn adilemu Egypt. Amọ Salah naa ko ni gbẹni wa nitori pe oun naa yoo ja fita fita lati se bii ọkunrin. Ipade wa di ori papa nirọlẹ oni lati mọ irin ti yoo tẹ fun ekeji laarin ikọ Egypt ati Senegal, Sadio Mane ati Mo Salah, ẹ ku oju lọna.
"Ousmane Sonko: Kí ló fa rògbòdìyàn tó ń wáyé ní Senegal?,Lati Ọjọru ti wọn ti mu oloselu alatako, Ousmane Sonko, ni ọpọ iwọde ti bẹrẹ ni Senegal, lati pe fun ominira rẹ. Àmọ́, ki lo n fa wahala to n waye, ati pe àpẹẹrẹ wo ni Ousmane Sonko jẹ fun orilẹ-ede Senegal? Eeyan meji lo ku, ija ìgboro waye niwaju Fasiti Cheikh Anta Diop ni Dakar, wọn ja awọn ile itaja ati ile epo lole, ti fi mọ biba àwọn dukia ijọba jẹ,wọn tun dana sun ọpọlọpọ ọkọ. Koda, ko yọ olu ileesẹ àwọn ileesẹ iroyin silẹ. Awọn nkan yii ko sẹyin wahala ati iwọde to waye ni ọpọlọpọ agbegbe ni Dakar ati agbegbe to yii ka, to fi mọ ìlú Bignona to jẹ ile agbára Ousmane Sonko. Ni ọjọ Ẹti ọsẹ yii, àwọn ẹgbẹ oṣelu alatako, ati awọn ẹgbẹ́ mii laarin ilu kesi awọn eniyan orilẹ-ede Senegal lati tako igbesẹ ti wọn sapejuwe rẹ gẹgẹ bi ifiyajẹni. Ni ibẹrẹ oṣu Keji, ni ọmọbinrin kan, ẹni ogún ọdún, to jẹ oṣiṣẹ abani wọ́ ara fi ẹsun ifipabanilopọ kan Ousmane Sonko. O tun ni o n halẹ ikú mọ oun. Ọpọ igba si ni Sonko ti sọ ni gbangba pe oun ko jẹbi ẹsun naa, bẹ ẹ lo si n tẹnumọ pe Aarẹ Macky Sall lo wa nidi ẹsun naa. Sugbọn ṣa, aarẹ naa ti sọ pe oun ko mọ nkankan nipa ọrọ ìkọ̀kọ̀ naa. Ọna ile ẹjọ ti Sonko ti fẹ ẹ lọ jẹjọ lori ẹsun ifipabanilopọ naa lo wa nigba ti wọn mu. O ti kọkọ kede pe oun ko ni i lọ, pẹlu awijare pe gbigbẹsẹ le ofin imuniti òun ko ba ofin mu. O ku diẹ ko de ile ẹjọ ni awọn oṣiṣẹ alaabo da òun ati awọn alatilẹhin rẹ duro, ti wọn si sọ fun pe ko gba ọna miran. Olori ilu Dakar sọ pe bo ṣe kọ̀ lati ṣe bẹ ẹ ni wọn fi mu nitori pe o n da alaafia ìlú rú, to si tun kopa ninu iwọde ti wọn ko gba àṣẹ fun. Ajọ ajafẹtọ l'agbaye, Amnesty International, sọ pe mímú tí wọn mu Sonko ati ọmọ ẹgbẹ oṣelu rẹ mẹtadinlogun niwaju ile rẹ lọsẹ to kọja, ko ba ofin mu. Àjọ naa sọ pe inu ọkọ Sonko lo wa nigba ti wọn mu l'Ọjọru. Taa ni Ousmane Sonko, ati pe ki lo duro fun? Oun ni Aarẹ ẹgbẹ oṣelu Pastef, o si tun jẹ ọmọ ile aṣofin lati ọdun 2017. O si duro gẹgẹ bi àpẹẹrẹ ayipada, fun awọn ajijagbara rẹ. Ọpọlọpọ igba lati ọdun 2018 si lo ti bu ẹnu ẹtẹ lu àwọn oloṣelu ni orilẹ-ede naa. Koda, o ti pẹ wọn ni ọdaran ri, to si sọ pe gbogbo àwọn tó ti dari orilẹ-ede Senegal rí lo yẹ ki wọn o yinbọn mọ. Ọrọ naa fa awuyewuye, eyi to mu ki Sonko pada yi ọrọ pada pe awọn adari naa le ma jẹ aarẹ, àmọ́ gbogbo ẹni to ti mojuto Senegal ni oun n ba a wi. Gẹgẹ bi Alamojuto owó orí sísan ni orilẹ-ede naa, Sonko da ajọ aladani kan silẹ lọdun. 2004,lati maa tọ pinpin ijọba. Lati igba naa si lo ti bẹrẹ si ni bu ẹnu ẹtẹ lu ijọba, to si tun fi ẹsun kan pe mago-mago ń waye ninu eto isuna. Lọdun 2014, o da ẹgbẹ oṣelu rẹ, Pastef silẹ, o si bẹrẹ si ni gbèrò lati di aarẹ orilẹ-ede Senegal. Lọdun 2016, wọn le e kuro kuro l'ẹnu isẹ ijọba nitori ẹsun pe ko pa àṣírí ijọba mọ. O dije fun ipo aarẹ lodun 2019, sugbọn ipò kẹta lo ṣe. Àwọn kan ti ẹ pe ni ""Trump ti Senegal "" nitori iru eeyan to jẹ, ati bo ṣe tako ayọjuran àwọn orilẹ-ede ilẹ okeere. Gbogbo àwọn oloṣelu to jẹ alatako aarẹ Macky Sall ni wọn ti fi ọwọ rọ sẹyin, àwọn mii bi Karim Wade, to jẹ ọmọ aarẹ nigba kan, Abdoulaye Wade, ti sa kuro niluu lọ si Qatar, lati igba to ti gba ominira kuro ni ẹ̀wọ̀n lọdun 2015. Nitori naa, Ousmane Sonko nikan ni awọn eeyan n ri gẹgẹ bi alatako gboogi fun Macky Sall. Lẹyin ti àwọn oṣiṣẹ alaabo mu, ijọba orilẹ-ede Senegal ti fofin de ileesẹ amohunmaworan meji fún wakati mejilelaadọrin, nitori pe wọn ṣe afihan rogbodiyan to waye. Bakan naa ni ijọba ti kilọ fun awọn ileesẹ iroyin láti sọra ṣe fun ṣíṣe ègbè, eyi to le fa ikorira àti rogbodiyan míì. Lori iṣẹlẹ yii, agbenusọ ijọba, Oumar Gueye koro oju si rogbodiyan to waye lẹyin ti ọwọ tẹ Ousmane Sonko Bakan naa lo sọ pe awọn alasẹ tí n wadii iku ọkùnrin kan niluu Bignona, lati mu idajọ wá sori àwọn ""to da wahala silẹ, àwọn to fa wahala, ati awọn to rán wọn lọwọ"". Ajọ kan to n tọ̀ pinpin ayelujara, Netblocks, sọ pe lilo awọn oju opo ayelujara bi Facebook, WhatsApp, Telegram, ati YouTube, ko ja geere. Ajọ naa ati awọn eeyan kan si ti bu ẹnu ẹtẹ lu u. Sugbọn ni owurọ òní,oju opo ayelujara ti dára pada. Ijọba ko si ti i sọ ohunkóhun nipa ọrọ naa."
Ààrẹ Macky Sall lọ sí Russia àti Ukraine láti lọ parí ìjà: Kíni àbẹ̀wò rẹ̀ lè ṣé?,Aarẹ Macky Sall ti ni oun yoo ṣoju Ajọ Iṣọkan ilẹ Afrika, AU,lati rinrinajo lọ si orilẹede Russia ati Ukraine fun ijiroro  alaafia. Aarẹ orilẹede Senegal naa fi ero rẹ han lasiko ipadepọ pẹlu adari orilẹede Germany, Olaf Scholz ni Ọjọ Kejilelogun, Oṣu Karun un. O ni ohun ti Afrika fẹ beere lọwọ Aarẹ Putin ni ko fun orilẹede Ukraine ni anfaani lati ko ounjẹ wooro ati ajilẹ wa si ilẹ Afrika. Ati pe eyi yoo je ki awọn naa si gbegi kuro lori ọrọ aje ilẹ Russia, ki wọn ba le gbe ajilẹ wa si ilẹ Afrika. Aarẹ ilẹ Senegal, Macky Sall to tun jẹ Alaga Ajọ Iṣọkan Ilẹ Afrika, AU ti fi  iha ti ilẹ Afrika kọ si ogun to n waye  laarin orilẹede Russia ati Ukraine. O ni akọkọ  ni pe kii ṣe ogun abẹle ilẹ Afrika nitori ilẹ miran lo ti n ṣẹlẹ ki n ṣe lọdọ awọn. ‘’Alaafia la fẹ laarin Russia ati Ukraine, ti a si n ṣiṣẹ lati jiroro pẹlu orilẹede mejeeji ki alaafia le jọba.’’ Gẹgẹ bi ọrọ aarẹ Macky Sall, Ajọ African Union ti bẹrẹ ijiroro ati ayẹwo lori bi wọn ṣe le fi opin si ija naa ati ipa rẹ lori wọn. O ni awọn ni igbẹkẹle ninu awọn alajumọṣiṣẹpọ wọn lati wa ọna abayọ si ija naa. Amọ onimọ nipa eto oṣelu, Ibrahima Bakhoum ni ko si ohun kankan ti ilẹ Afrika le ṣe lati fopin si ogun naa. Bẹẹ lo si ni bi Afrika ko ṣe dasi ija laarin orilẹede mejeeji  yi yoo ran ilẹ ọhun lọwọ lati fẹnu ko sọna kanna. Ohun ti Aarẹ ilẹ Ukraine n bere lọwọ gbogbo agbaye ni lati parapọ dina mọ ọrọ aje ilẹ Russia, ki wọn ba le jawọ igbogunti wọn. Bakan naa, orilẹede mejidinlọgbọn ni Ilẹ Afrika lo dibo lati bu ẹnu atẹ lu bi Russia ṣe ṣigun bo ilẹ Ukraine. Amọ mẹtadinlogun ninu wọn ni ko dibo naa, eleyii ti Senegal wa ninu wọn. Awọn to ku ni Sudan, South Africa, Namibia, Angola, Uganda, South Sudan, Zimbabwe, Burundi, Equatorial Guinea, Central African Republic, Madagascar, Algeria, Mali, Tanzania, Mozambique ati Congo. Orilẹede Eritrea nikan lo dibo tako orilẹede Ukraine. Ohun ti Russia fẹ ni lati mu idagbasoke ba ipa rẹ ni ilẹ Afrika. Ọna ti o si n gba ṣe eyi ni ibadọrẹ pẹlu awọn orilẹede bii ́́ Mali, Central African Republic ati bẹẹ bẹẹ lọ. Lẹyin ti Russia ṣekọlu si Ukraine ni Russia n bere ki awọn orilẹede nilẹ Afrika fi ọwọ sowọpọ pẹlu ohun, abi ki wọn ma fi si ibi kankan paapaa ni awọn igbesẹ ti Ajọ Iṣọkan agbaye n gbe. Iwadii fihan pe Aarẹ Ilẹ Senegal yoo ṣe ipade pọ pẹlu Aarẹ orilẹede Russia, Vladmir Putin ati Aarẹ ilẹ Ukraine, Volodymyr Zelensky. Iroyin labẹle ni Ọjọ Kẹta, Oṣu Kẹfa ni Macky Sall yoo ṣabẹwo si Russia, amọ oun fun ara rẹ ko ti sọ di mimọ fun agbaye.
Òògùn ìdún rán géńdé ọkùnrin méjì lọ sí àhámọ́ ọlọ́pàá,Àwọn ọkùnrin méjì kan ní orílẹ̀ èdè France ti kó sí gbaga ọlọ́pàá fẹún ẹ̀sùn wí pé wọ́n gba owó lọ́wọ́ àwọn àgbàlagbà méjì kan láti báwọn ra oogun ìdun tí wọn kò nílò. Iléeṣẹ́ ọlọ́pàá Strasbourg ni àwọn ọkùnrin méjèèjì ọ̀hún máa ń lọ sí ilé àwọn tí wọ́n lù ní jìbìtì náà, parọ́ iṣẹ́ tí wọn kò ṣe, tí wọ́n sì ma gba owó gọbọi lọ́wọ́ wọn. Wọ́n ní àpapọ̀ àwọn àgbàlagbà méjìdínláàdọ́ta tí ọjọ́ orí wọn ti lé ní àádọ́rùn-ún ni wọ́n ti lù ní jìbìtì náà. Káàkiri orílẹ̀ èdè France ni ìdun ti ń yọ wọ́n lẹ́nu láti bí oṣù mélòó kan sẹ́yìn. Èyí sì ti ń fa ọ̀pọ̀lọpọ̀ awuyewuye lórílẹ̀ èdè náà tí ìjọba sì ti ń wá ojútùú sí ìṣòro ọ̀hún. Àwọn onímọ̀ ìlera ti ṣèkìlọ̀ pé bí ìdun ṣe bẹ́ sílẹ̀ náà ti ṣokùnfà kí àwọn àìsàn kan máa jáde. Àwọn aláṣẹ ní àwọn afurasí náà máa pe àwọn ènìyàn láti sọ fún wọn pé ìdun ti wà ní agbègbè wọn tí àwọn sì máa nílò láti báwọn fín agbègbè wọn. Wọ́n ṣàlàyé pé àwọn afurasí náà máa lọ sílé àwọn tí wọ́n bá ti pè yìí pé òṣìṣẹ́ ìlera ni àwọn tí wọ́n sì máa lo oògùn aerosol láti báwọn fi fín ilé. Lẹ́yìn náà ni wọ́n máa fún wọn ní ipara láti fi pa ara wọn pé ìdun kò ní lè jẹ wọ́n. Wọ́n máa wà bèrè owó tí iye rẹ̀ tó €300 sí €2,100 lọ́wọ́ àwọn ènìyàn yìí. Iléeṣẹ́ ọlọ́pàá ní ó ti tó àwọn ènìyàn mẹ́sàn-án tí wọ́n ti wá fẹjọ́ sun àwọn. Èyí ló mú kí àwọn ọlọ́pàá dọdẹ wọn tí wọ́n sì mú àwọn afurasí náà lẹ́yìn tí wọ́n fẹ́ kúrò nílé kan ní Strasbourg. Bí ìdun ṣe ń jà ní Paris ti ń mú ìbẹ̀rù bojo bá àwọn èèyàn pé ó lè tàn dé London.
Wo ohun tó yẹ kí o mọ̀ nípa àrùn Anthrax to ṣẹ̀ṣẹ̀ wọ Nàìjíríà,Ilé iṣẹ́ tó ń rí sí ètò ọ̀gbìn àti ìdàgbàsókè agbègbè tí ìjọba àpapọ̀ ti fìdí rẹ̀ múlẹ̀ pé àrùn Anthrax ti wọ orílẹ̀ èdè Nàìjíríà. Nínú àtẹ̀jáde kan tí ilé iṣẹ́ náà fi léde lọ́jọ́ Ajé ní ọ̀sẹ̀ tó kọjá ni ikọ̀ tó ń mójútó àrùn ní ẹ̀ka ilé iṣẹ́ náà ń fura pé ó ṣeéṣe kí àrùn anthrax ti wà nínú oko kan tí wọ́n ti ń sin àgbò, ewúrẹ́ àti àwọn adìẹ ní ìpínlẹ̀ Niger. Àwọn òṣìṣẹ́ ètò ìlera àti ìgbìmọ̀ ìjọba àpapọ̀ tó ń mójútó ìṣẹ̀lẹ̀ pàjáwìrì wọ inú ọgbà oko náà láti ṣàyẹ̀wò bóyá àrùn náà. Ní ọjọ́ Kẹrìndínlógún oṣù Keje ọdún 2023 ni ilé iṣẹ́ náà gba ìròyìn pé àrùn Anthrax ti wọ ìpínlẹ̀ Niger, èyí tó jẹ́ àkọ́kọ́ irú rẹ̀ ní Nàìjíríà. Èyí ń wáyé lẹ́yìn ọ̀sẹ̀ díẹ̀ tí àrùn yìí ti wọ orílẹ̀ èdè Ghana àtàwọn orílẹ̀ èdè mìíràn ní ẹkùn iwọ̀ oòrùn Áfríkà. Nígbà náà ni ilé iṣẹ́ yìí bẹ̀rẹ̀ ìwádìí láti mọ ewu tó wà nínú tí àrùn yìí bá wọ Nàìjíríà. Ní báyìí, àrùn yìí ti pa ènìyàn kan àti ẹranko tó tó ọgbọ̀n ní Ghana, tí ìròyìn sì ní o ṣeéṣe kí àwọn ènìyàn mẹ́tàlá mìíràn tún ti kó àrùn ọ̀hún. Gẹ́gẹ́ bí àjọ tó ń rí sí àmójútó àjàkálẹ̀ àrùn ṣe sọ, Anthrax jẹ́ àrùn kan tó lágbára tí kòkòrò àìfojúrí Bacillus anthracis máa ń fà. Nínú ilẹ̀ ni àrùn yìí máa ń wà tó sì máa ń mú àwọn ẹranko káàkiri àgbáyé. Ènìyàn le kó àrùn yìí tó bá fara kan ẹranko tó ní àrùn náà. Anthrax lè fà àìsàn tó lágbára fún ènìyàn àti ẹranko. Oríṣi Anthrax mẹ́rin ló wà tí ọ̀kọ̀ọ̀kan wọn sì ní àmì àti àpẹẹrẹ tó yàtọ̀. Cutaneous anthrax: Tí irú Anthrax yìí bá mú ènìyàn, ó máa ń dàbí tí ẹ̀fọn bá jẹ ènìyàn tí ojú ibẹ̀ yóò sì máa yún ènìyàn. Ó le fa ara gbígbóná àti orí fífọ́, tí ojú rẹ̀ yóò sì padà di egbò. Gastrointestinal anthrax: Tí ènìyàn bá jẹ ẹran  ẹranko tó ní àrùn tí wọn kò sì sè é dada. Ó máa ń èébì, inú rírun, ara gbígbóná, ìgbẹ́ gbuuru tí ẹ̀jẹ̀ wà nínú rẹ̀, ọ̀nà ọ̀fun dúndùn àti kí ọrùn wú. Inhalation anthrax: Irú anthrax máa ń wáyé tí ènìyàn tàbí ẹranko bá fa kòkòrò tó ń fa àrùn náà símú. Ohun ni oríṣi Anthrax tó burú jùlọ pẹ̀lú àwọn àmì àpẹẹrẹ bí i àyà dídùn, kí ènìyàn tàbí ẹranko má le mí dáadáa, ara gbígbóná, gìrì àti bẹ́ẹ̀ bẹ́ẹ̀ lọ. Injection anthrax: Ní ẹkùn Yúróòpù ni wọ́n ti ṣe àwárí irú Anthrax yìí, láti ara abẹ́rẹ́ sì ni wọ́n ti lè ko. Àwọn àmì àpẹẹrẹ rẹ̀ ni kí ojú abẹ́rẹ́ ibẹ̀ wú, gìrì, yírùnyírùn, kí àwọn ẹ̀yà ara má ṣiṣẹ́ mọ́. Ìjọba àpapọ̀ ní àwọn ti bẹ̀rẹ̀ ìgbésẹ̀ láti ṣe ìdádúró ìtànkálẹ̀ àrùn náà. Ní báyìí, wọ́n ti ya oko tí wọ́n ti ṣe àwárí àrùn náà sọ́tọ̀. Bákan náà ni wọ́n tún ń ṣe ìdánilẹ́kọ̀ọ́ fún àwọn àgbẹ̀, tí wọ́n sì ti ẹranko tó wà ní oko náà ní abẹ́rẹ́ àjẹsára tó tó ẹgbẹ̀rún lọ́nà àádọ́ta.
Nǹkan méje tí o kò mọ̀ nípa ẹyẹ̀ idì ‘eagle’ tó jẹ́ àmì ìdánimọ̀ Super Eagles,Lootọ ni idije ife AFCON 2023 ti pari, ti ẹgbẹ agbabọọlu Naijiria, Super Eagles, ko si ri i gba. Ipo keji ni super Eagles ṣe. Amọ ẹ jẹ ka ṣe agbeyẹwo awọn amuyẹ ti ẹyẹ idi, ti wọn n pe ni Eagle ni ede Gẹẹsi ni, gẹgẹ bi ami idanimọ ẹgbẹ agbabọọlu Super Eagles, ati orukọ wọn. Oju opo itakun agbaye fun igbeaye awọn ẹranko, ati irugbin, Britannica, sọ pe ẹyẹ to jẹ akinkanju ni idi jẹ, to si tun jẹ apẹẹrẹ agbara ogun jija nigba aye ijọba Babiloni atijọ. O le ni aadọta ẹya ẹyẹ idi to wa l’agbaye. Diẹ lara wọn ni harpy eagles, harrier eagl, hawk eagles, martial eagle, sea eagle, snake eagle, ati bẹẹ bẹẹ lọ. 1. O le ni aadọta ẹya ẹyẹ idi to wa Ẹyẹ idi jẹ ara awọn ẹyẹ to wa lati agboole ti wọn n pe ni Accipitridae. Ikọọkan wọn si yatọ ni bi wọn sẹ tobi si, ati bi ẹnu wọn ṣe ri. Ilẹ Africa ati Asia ni ẹyẹ idi wọpọ si julọ, iwadii si fihan pe o le ni ida ogoji ẹya ẹyẹ na to wa ni ẹkun mejeeji. Awọn ẹkun bi Australia ati America ni awọn ẹya yooku wa. Eyi to wọpọ ni America ni wọn n pe ni Bald Eagle. 2. Ẹyẹ idi ni ayajọ ti wọn l’agbaye Gbogbo ọjọ kẹwaa, oṣu Kinni lọdọọdun ni ọjọ ti wọn ya sọtọ l’’agbaye, lati fi polongo didaabo bo ẹyẹ idi lọwọ ewu, ki wọn ma ba a parun. 3. Ẹyẹ idi ma n ri ọna jinjin ni ilpo mẹjọ ju eeyan lọ Awọn onimọ ijinlẹ nipa ẹyẹ, sọ ninu iwadii kan pe ko si iyatọ ninu bi oju eniyan ati oju ẹyẹ idi ṣe tobi to. Ṣugbọn ṣa, nnkan to ya ẹyẹ naa sọtọ ni bo ṣe ma n rina kedere lati ọọkan ju eeyan lọ. Wọn ni ẹyẹ idi le ri ẹran to fẹ ẹ pa jẹ lati bi kilomita mẹta, to si le ri awọ marun-un lẹẹkan naa. 4.  Ẹyẹ to ni ẹmi gigun ni idi Ẹyẹ idi kii tete ku, paapaa awọn ti wọn ba tọju pamọ yatọ si awọn to n gbe ninu igbo. Iwadii sọ pe awọn ẹyẹ idi ti wọn tọju pamọ le lo to ọdun mejidinlaadọrin, eyi to jẹ ilọpo meji awọn akẹẹgbẹ wọn to n fo kiri. Ida aadọta awọn ẹyẹ idi to wa ninu igbo kii le lo ju ọgbọn ọdun lọ, nitori ebi tabi ijamba. 5. Ẹyẹ idi kii kọ awọn ọmọ wọn bi wọn ṣe le fo Tako bi awọn ẹyẹ kan ṣe ma n kọ awọn ọmọ wọn bi ṣe n fo, ẹyẹ idi kii sẹ bẹẹ. Oun ma n fẹ ki awọn ọmọ rẹ kọ bi wọn ṣe le fo funra wọn. Ọna to ma n gba ni pe, kii tete fun wọn ni ounjẹ, ki ebi le pa wọn daadaa. Igbagbọ ni pe ti ebi ba pa ọmọ ẹyẹ idi, ko si ẹni ti yoo kọ ọ lati do lọ wa ounjẹ jẹ. Awọn onimọ nipa ẹyẹ sọ pe ilana yii ma n ṣiṣẹ ni ọpọ igba, paapaa ti awọn ọmọ ẹyẹ naa ba duro pẹ titi fun iya wọn lati gbe ounjẹ wa, amọ ti wọn ko ri i. 6. Ololufẹ kan ṣoṣo ni ẹyẹ idi ma n ni lọjọ aye rẹ Ko si bi ẹyẹ idi ṣe pẹ laye to, oju kan ṣoṣo ni ada rẹ n ni. Ẹyẹ idi meji to ba ti n ba ara wọn ni ibalopọ, kii paarọ ololufẹ. Ẹyọkan ṣoṣo naa ni wọn o ba ni ibalopọ titi di ọjọ iku eyikeyi ninu wọn. Iku tabi ti ọkan ninu wọn ba fo lọ fun bi ọdun kan tabi to deedee di awati, lo le mu ki ẹyẹ idi fun ẹlomii ni anfaani. 7. Omuwẹ to da n tọ ni ẹyẹ idi Pupọ ninu awọn ẹyẹ idi lo jẹ omuwẹ gidi, paapaa ẹyẹ idi to pa lori ti wọn n pe ni bald eagle. Iyẹ apa wọn to gun ma n mu ki iwẹ inu odo rrun fun wọn pupọ. Wọn si tun ma n le pa ẹran fun ijẹ ninu odo.
"Kàyééfì: Àlàyé rèé lórí bi ajá òyìnbó ṣe lé Faworaja sí ẹ́nu ikú ní Ilorin,Ileeṣẹ ọlọpaa nipinlẹ Kwara lawọnti bẹrẹ iṣẹlẹ kayeefi kan nibi ti aja ti le arakunrin kan nilu Ilorin sẹnu iku. Orukọ arakunrin ẹni ọdun mẹtalelọgbọn to kagbako iku gbona yi a si maa jẹ Mohammed Faworaja. Gẹgẹ bi iroyin to tẹwa lọwọ, onimọ ẹrọ ni Mohammed ṣe ti o sin n gbe ni adugbo Wara Osin niluu Ilorin. Ẹja alagolo taa mọ si Sardine ni Mohammed lọ ra ki o to pade aja to le titi to fi ko sẹnu iku Ara adugbo kan nibi ti iṣẹlẹ yi ti waye to si ni ka fi orukọ bo ohun laṣiri sọ pe agolo Sandiiini ni Faworaja lọ ra to si n pada si ile rẹ. O ni ṣadede ni aja kan yọ si Muhammed to si bẹrẹ si nii le. O le titi debi pe Mohammed faya gba opo ina ti eleyi si ṣokunfa ki ẹjẹ maa jade lẹnu rẹ. ""Aja kan to jẹ ẹya ti wọn pe ni German Sheperd lo sọnu, to si n le oloogbe yii lọ titi to fi lọọ faya gba opo ina ti ẹjẹ si n jade lara rẹ.Lẹsẹkẹsẹ lo ku.Ẹja sandiini  to lọọ ra gan-an wa lẹgbẹ opo ina to ku si."" Iku Mohammed ti sọ awọn mọlẹbi rẹ sinu ibanujẹ gẹgẹ baa ṣe gbọ. Aladugbo yii je ko di mimo pe, eeyan jẹjẹ, oniwa irẹlẹ ni ọdọmọkunrin to ku yii. O fikun pe olu ọmọ lo jẹ ninu mọlẹbi wọn. O ṣalaye pe baba rẹ ti fẹyinti lẹnu isẹ to si ti ko gbogbo nnkan le e lọwọ ki ọlọjọ to de. Alukoro ileesẹ ọlọpaa ni Kwara, SP Ọkasanmi Ajayi, fidi iṣẹlẹ naa mulẹ. O ni lootọ ni iṣẹlẹ naa waye ati pe  geeti ile kan lagbegbe naa ni wọn ṣi silẹ ti aja wọn si jade sita to bẹrẹ si ni le oloogbe yii. Ẹwẹ, ileesẹ ọlọpaa ti mu ẹni to ni aja naa ti iwadii si n lọ lọwọ lori iṣẹlẹ naa."
Ẹ wo bí àwọn ará ilẹ̀ South Africa ṣe kí yìnyín káàbọ̀ lẹ́yìn ọdún mẹ́wàá tí wọn ò ríi,Awọn ara ilu Johannesburg to jẹ olu-ilu ilẹ South-Africa ni wọn ti ri yinyin tutu fun igba akọkọ lẹyin ọdun mẹwaa. Nitori yinyin naa, Ijọba ti paṣẹ fun awọn araalu lati da abo bo ara wọn nipa wiwọ asọ otutu nitori nise ni oju ọjọ tutu kaakiri orilẹede naa. Lasiko ti ileeṣẹ to n risi ọrọ oju ọjọ nibẹ ni yinyin naa ko ba nkankan jẹ, amọ o seese ki oju ọjọ tutu jọjọ fun gbogbo ọsẹ yii. Iyalẹnu lo jẹ fun awọn ara ilu Johannesburg nigba ti yinyin gba gbogbo ode kan ni Ọjọ Aje nibẹ. Lara awọn araalu to ba BBC sọrọ ni awọn akẹkọọ miran jade lati wo ohun to n ṣẹlẹ pẹlu iyalẹnu, nigba ti awọn miran si ro pe ojo lo n rọ. ‘’Awa ninu ile lati da abo bo ara wa ninu otutu yii, nise ni yinyin gba gbogbo ode kan, kaakiri gbogbo adugbo wa. O rẹwa lati ri daradara.’’ ‘’Awọn agbegbe miran ti wọn tun ri yinyin ni agbegbe ila Eastern Cape, Mpumalanga, Gauteng to fi mo Soweto ni wọn ti ri yinyin yii.’’ Awọn onimọ nipa oju ọjọ ti gba awọn ileẹkọ lati w ani titi pa, ki wọn si se akiyesi daradara. Bakan naa ni wọn ni ki wọn bojuto awọn ọdọkunrin ti wọn n da abẹ fun ni awọn agbegbe ori oke ni orilẹ̀ed naa, gẹgẹ bi asa ati ise ilẹ naa. Igbesẹ naa pọn dandan lati jẹ ki awọn ọdọ da ọdọlangba laarin awọn ẹya Xhosa. Bakan naa ni wọn gba awọn agbẹ ni imọran lati pese aabo to tọ fun awọn ẹranko lasiko otutu yii. Amọ ko I tii han si gbangba boya oju ọjọ to n se segesege,Climate change ni nkan se pẹlu yinyin to n jabọ naa.
Ẹ wo aràn 8cm tí wọ́n bá nínú ọpọlọ arábìnrin yìí láàyè,Fun igba akọkọ lagbaye, awọn onimọ sayẹnsi ti yọ aran to to iwọn sẹntimita mẹjo(8cm) laaye ninu ọpọlọ arabinrin kan lorilẹede Australia. Aran ọhun ti awọn oloyinbo n pe ni Worm ni wọn yọ kuro ni iwaju ori arabinrin naa lasiko ti wọn se iṣẹ abẹ fun ni agbegbe Canberra, ni ọdun to kọja. Obinrin naa ni awọn dokita ni oun koju awọn ami ti koni lominu, ti wọn ko simọ ohun to le faa. Arabinrin naa lo n pariwo inu didun, ikọ ati ki o maa laagun ni alaalẹ. Awọn aisan ti wa mu ki o maa tete gbagbe nkan, ti o si ma banujẹ pẹlu aisan irẹwẹsi ọkan. Awọn dokita ni oseese ki kokoro to w ani ọpọlọ naa ti wa nibẹ fun oṣu meji. Bakan naa ni awọn onimọ kilọ fun awọn eniyan wi pe o ti n peleke si bayii ki awọn ẹranko maa fi ko aisan ran awọn eniyan. Awọn onimọ se apejuwe rẹ gẹgẹ bi iru aisan ti wọn ko tii riri ni agbaye. ‘’Gbogbo awọn to w ani yara ti wọn ti se iṣẹ abẹ naa ni isẹlẹ ọhun b ani ojiji, ti wọn si salaye bi obinrin naa se ko iru iselẹ abami yii. Aran ọpọlọ ti wọn pe orukọ rẹ ni Phidascaris robertsi ni o wọpọ laarin ejo nla, ti wọn ko tii ri iru rẹ lara eniyan ri, paapaa lara awọn ejo ni wọn wọpọ ni agbegbe Australia. Dokita onimọ nipa kokoro, Mehrab Hossain ni obinrin ni oun woye pe o ko aarun naa lẹyin to ewebẹ Warrigal greens, ti ejo ti tọsi to si tun ye ẹyin si. Arabinrin naa ni wọn ni o lo ewebẹ yii lati fi dana ounjẹ, to si jẹ, ti eyi si fa aisan si lara. Ọdun 2021 ni arabinrin naa ni wọn be lọ si ileewosan ni ọdun 2021, ti wọn si pe nkan wa ni iwaju ọpọlọ rẹ. Amọ asiko ti wọn n se isẹ abẹ fun ni ọdun 2022 ni ọbẹ dokita naa kan nkan aramanda to n rin ni ọpọlọ rẹ naa. Awọn onimọ naa ni aroko ni iru aisan yii n pa fun awọn eniyan nitori o ti n wọpọ bayii ki awọn eniyan maa ko aarun lati ara ẹranko. Apẹrẹ rẹ ni Ebola, Coronavirus bii Sars ati Mers naa to n ti ara adan bọ si ara eniyan.
Wo àwọn ọ̀nà to lè fi dá ààbò bo ilé rẹ lọ́wọ́ ejò lásìkò ọyẹ́,Àsìkò ọyẹ́ ti ń wọlé ní Nàìjíríà àti àwọn ẹkùn ìwọ oòrùn ilẹ̀ Adúláwọ̀. Láàárín oṣù Kọkànlá sí oṣù Kẹta ọdún ni ọyẹ́ fi máa ń mú ní ọ̀pọ̀lọpọ̀ agbègbè yìí. Lásìkò yìí gbogbo nǹkan máa ń gbẹ́, tí eruku sì máa gba gbogbo nǹkan. Yàtọ̀ sí àwọn àìlera tó máa ń sábà ṣe èèyàn lásìkò ọyẹ́, ó jẹ́ àsìkò tí ẹranko afàyàfà, ejò máa ń wọ́pọ̀ káàkiri agbègbè tó fi mọ́ ṣíṣe àwárí wọn nínú ilé nígbà mìíràn. Kò sí àsìkò tí ejò kìí sán ènìyàn, tí oró rẹ̀ sì lè ṣekúpa ènìyàn tí wọ́n kò bá tètè rí aporó rẹ̀. Oró ejò ti ṣekúpa ọ̀pọ̀lọpọ̀ ènìyàn pàápàá ní àwọn ìgbèríko ní orílẹ̀ èdè Nàìjíríà. Ìwádìí fi hàn pé bíi ẹgbẹ̀rún mẹ́wàá ènìyàn ni ejò máa ń sán ní Nàìjíríà lọ́dọọdún àmọ́ kò fi iye ènìyàn tó máa ń ba lọ múlẹ̀. Lásìkò tí àwọn ènìyàn bá ń ṣiṣẹ́ nínú oko, dẹ̀gbẹ́ tàbí ṣàdédé tẹ ejò mọ́lẹ̀ tí wọ́n bá ń rìn lọ ni ejò máa ń sán àwọn ènìyàn jùlọ. Àjọ ètò ìlera àgbáyé, WHO ní bí ènìyàn ọgọ́rùn-ún ló máa ń pàdánù ẹ̀mí wọn sí oró ejò káàkiri àgbáyé ní ọdọọdún tí àwọn mìíràn sì máa ń tara rẹ̀ di aláàbọ̀ ara. Àwọn oògùn aporó ejò ni ìwádìí fi múlẹ̀ pé ó lè kojú oró ejò jùlọ àmọ́ wọ́n ṣòro púpọ̀ láti rí. Iléeṣẹ́ tó ń kó ìròyìn jọ fún Nàìjíríà ṣàlàyé ọṣẹ́ tí ejò ṣe ní ìpínlẹ̀ Gombe àti Plateau látàrí bí kò ṣe sí àwọn aporó ejò káàkiri orílẹ̀ èdè yìí. Àwọn ejò kò fẹ́ràn ibi tó bá gbóná, ìdí nìyí tí wọ́n fi máa ń sá kúrò nínú igbó lásìkò ọyẹ́ láti wá ibi tó bá tutù ba sí. Fún ìdí èyí ó ṣeéṣe kí ó máa bá ejò pàdé lọ́sàn-án gangan lásìkò ọyẹ́ nígbà tó bá ń wá ibi tí yóò fara pamọ́ sí. Àwọn ejò máa ń wá inú ilé tí wọ́n lè sá sí fún ààbò lásìkò ọyẹ́. Àwọn nǹkan to lè fi lé wọn nílé rẹ rèé:
Ẹ̀yin aráa Palestine kọ́ ni à ń bá jà, ẹ kúrò ní Ariwa Gaza - Iléeṣẹ́ ológun Isreal,Ileeṣẹ ologun lorilẹede Israel ti jẹ ko di mimọ pe awọn ko ni aawọ kankan pẹlu awọn olugbe agbegbe Gaza sugbọn ki wọn kuro ni Ariwa Gaza lọ si Guusu Gaza laarin wakati mẹrinlelogun. Agbẹnusọ fun orilẹede naa, Jonathan Conricus ninu fọnran kan to gbe soju opo ayelujara X, ti ọpọ mọ si Twitter tẹlẹ salaye pe erongba awọn ni lati da bobo ẹmi ati dukia. “Awọn araalu kọ ni ọta wa.” O ni Ileeṣẹ ologun fẹ ṣe idinku si ikọlu ti wọn si awọn araalu, ti wọn si pe lati ṣe ikọlu si apa Gaza Strip, eyi to ni o ba ofin ati ilana ogun agbaye mu. “O ye wa pe yoo gba akoko,” o sọrọ nipa kiko awọn araalu kuro. “Ko ki n ṣe igbesẹ ti yo rọrun O le ni milọnu kan eeyan, ti to jẹ idaji gbogbo eeyan to wa ni Gaza Strip ti wọn yoo gbe kuro. Ileeṣẹ ologun Isreal ti ṣe ikilọ fun awọn araalu Gaza paapa awọn to n gbe ni ariwa Gaza lati kuro nibẹ lọ si guusu Gaza laarin wakati mẹrinlelogun. “Ẹ yoo ni anfani lati pada si ilu Gaza nigba ti a ba sọ fun yin pe o ṣeeṣe”. Awọn alasẹ sọ eyi ninu atẹjade kan ti wọn fi ba awọn araalu sọrọ. Ikọ ologun IDF ni ikọ agbebọn Hamas wa ni ipamọ ni abẹ ilẹ ọpọ agbegbe to wa ninu ilu Gaza ati ọpọlọpọ ile ti awọn araalu n gbe. O wa rọ awọn araalu lati kuro lẹkun ariwa Gaza  Ilu lati le daabo bo arawọn ati  mọlẹbi wọn, ki wọn si tun rin jina kuro lọdọ awọn ikọ agbebọn Hamas. Ajọ isọkan agbaye ti wa rọ Isreal lati tun igbesẹ naa gbe yẹwo nitori bi wọn ṣe sọ,  o ṣeeṣe ki igbesẹ naa tun fa ọpọlọpọ wahala. Ọmọ ikọ agbebọn Hamas ti sapejuwe asẹ Isreal to ni ki awọn araalu kuro ni ile wọn ni ariwa GAZA lọ si guusu Gaza gẹgẹ bi ihalẹ. O ni ki awọn araalu kọ eti ikun si ọrọ na. Ọdun 2006 ni Hamas gba agbara akoso Gaza lẹyin to bori eto idibo ile igbimọ aṣofin Olotu ijọba orilẹede Israel, Benjamin Netanyahu ti ni gbogbo ọmọ ẹgbẹ Hamas lawọn yoo ri pe awọn ran lọ sọrun. Netanyahu sọ eyi lẹyin ipade akọkọ to ṣe pẹlu igbimọ iṣejọba pajawiri ti wọn gbe kalẹ n Israel latari yanpọnyanrin to n waye laarin awọn ọmọ ogun ikọ Hamas ati orilẹede Isreal. Bakan naa, olori ẹgbẹ alatako lorilẹede Israel, Benny Gantz  pẹlu ti sọ pe, ija ṣẹṣẹ bẹrẹ ni bayii larin Israel ati Hamas. Sugbọn Aarẹ Amẹrika, Joe Biden ni oun ti ba Netanyahu sọrọ, oun si ti jẹ ko ye e pe  orilẹede Israel gbọdọ tẹlẹ ilana lamẹ gbogbo to de ogun jija lagbaye. Iye awọn eeyan ti rogbodiyan tuntun to bẹẹlẹ laarin Hamas ati Israel naa ti ran lọ sọrun ti le ni ẹgbẹrun kan ati igba. Ẹgbẹrun kan ọti ọgọrun ninu wọn lo jẹ wi pe ojo ado oloro ti Israel n rọ si Gaza lo gbẹmi wọn. Aarẹ Biden ni ibinu awọn eeyan Israel ye oun sugbọn o rọ wọn lati tẹle ofin ati ilana Geneva . Bakan naa lo tun kilọ fun orilẹede Iran lati  tọwọ ọmọ rẹ bọṣọ - nitori bi o ṣe n ṣe kan sara si ikilọ Hamas si Israel. Saaju lọsẹ yii, Netanyahu ati Gantz pinnu lati gbe ọrọ ipinya oṣelu wọn ti si ẹgbẹ kan na, eyi to ti fa ọpọlọpọ iwọde. Gantz sọ fun awọn eeyan Israel pe ijba tuntun lorilẹede naa ṣetan lati gbe igbesẹ to tọ ki o si dẹkun gbogbo gulegule ikọ Hamas lorilẹ aye. Orileede Israel tẹsiwaju pẹlu ikọlu ti wọn  n ṣe si ilu Gaza mojumọ ti awọn ọmọ ikọ ologun rẹ si lawọn ti yin ado oloro lu o kere tan ọna igba ni Gaza. Gẹgẹ bi iroyin taa gbọ nipa ikọlu naa, ọkan ninu ado oloro ti wọn yin ba ile baba ọkan lara awọnbalogun ikọ HamasMohammed Deif to si pa ọpọ ninu awọn ẹbi rẹ. Awọn alaṣẹ Palestine sọ pe o le ni eeyan ẹẹdẹgbaarun ti ikọlu yi ti mu ẹmi wọn lọ bayii. Hamas naa ko dawọ yiyin ado oloro si Israel duro nibi ti wọn ti n yin ado oloro si ilu Ashketon. Ẹwẹ ikọlu mii to lagbara  n waye ni aala ibode laarin Israel ati Lebanon. A gbọ pe awọn ọmọ ogun Israel sọ pe wọn yin ado oloro lati Syria si agbegbe ibi tawọn Jew n gbe. Ninu iwe kan to fi ṣọwọ si igbimọ aabo ajọ isọkan agbaye aṣoju orileede Palestine si UN fẹsun kan Israel pe o n fiya ebi jẹ awọn eeyan ilẹ Palestine labẹ pe ogun n waye. O ni bi Israel ṣe n yin ado oloro si Palestine lo buruju julọ ninu iwa ọdaran ti eeyan le hu lasiko ogun. Lọwọlọwọ ọpọ awọn orileede ilẹ larubawa lo ti gbe igbesẹ lati ṣe alekun iye iranwọ ti wọn fi n ṣọwọ si Palestine tohun ti bi nkan ṣe n buru si ni agbegbe Gaza. Aarẹ United Arab Emirates, Mohammed bin Zayed,ti paṣẹ ki wọn ṣeto iranwọ pajawiri miliọnu ogun dọla to jẹ nkan eto ilera ati awọn nkan mii. Ọba Abdullahi ti orileede Jordan naa paṣẹ eto ipese iranwọ pajawiri bakan naa. Hozayfa al Yazji,to jẹ oṣiṣẹ iranwọ pajawiri sọ fun BBC pe awọn eeyan to n gbe ni agbegbe Gaza ti sọ ireti nu. ''Nkan ti mo le sọ ni pe awọn kan lo da gbe igbesẹ yi.Mi o faramọ ikọlu sawọn araalu lati ọdọ ẹnikẹni.Ikọlu ti wọn ṣe si Gaza yi n mu ẹmi awọn eeyan n lọ ni to si ba ọpọ nkan jẹ.Inu ibẹru bojo lawọn eeyan wa mi o si mọ nkan taa le ṣe'' Ṣugbọn oludamọran si Olootu ijọba Israel Mark Regev sọ peIsrael ni lati gbe igbesẹ lati fesi pada lori ikọlu ti wọn ṣe si wọn yi ki wọn si ma ṣojo rara.
""
Wo ọ̀kan lára àwọn ‘Áńgẹ́lì ìránṣẹ́ ikú’, tó ń túfọ̀ fáwọn èèyàn Israel,Ileeṣẹ ologun Israeli n ṣe eto iranwọ pataki fawọn mọlẹbi to padanu eeyan ninu ikọlu ti ologun n sẹ sawọn ti wọn pe ni agbesunmọmi. Lara eto yi ni pe ọmọ ogun kan yoo ṣabẹwo si wọn lati tufọ iku ẹni ti wọn ba padanu. Ṣugbọn latigba ti ikọlu Hamas ti ṣeku pa awọn to din diẹ ni ẹgbẹrun kan ati aabọ, niṣe ni iṣẹ gbomi fawọn to wa nidi eto yi ju tatẹyin wa lọ. Tori eyi, awọn oṣiṣẹ ologun Israel Defense Forces (IDF) ti wọn kii ba wọn ṣe iru iṣẹ yi tẹlẹ ni wọn ti n pe bayii lati wa kun wọn. *Rafael, to jẹ ọmọ bibi orileede Brazil wa lara awọn ẹṣọ ogun ti wọn pe. Lati ọjọ kẹtala, oṣu kẹwaa, lo ti jẹ pe o kere ju, yoo ṣabẹwo si idile mẹta to ba padanu eeyan lati lọ tufọ fun wọn. O sọ fun BBC pe ''Igbakigba ti mo ba kan ilẹkun ile awọn mọlẹbi wọnyii, niṣẹ ni mo maa n dabi angẹli iranṣẹ iku”, “Ṣugbọn ohun ti mo mọ daju ni pe iṣẹ yii ṣe pataki pupọ, nitori pe yoo fi ọkan awọn mọlẹbi awọn to padanu ẹmi wọn balẹ lati mọ aridaju ohun to ṣẹlẹ, ki wọn si le tete sin wọn.” Igba akọkọ ree ti Rafael yoo gba iru iṣẹ bayii lati igba to ti darapọ mọ iṣẹ ologun. Lati ọdun mẹrinla ti Rafael ti wa ninu iṣẹ ologun Israel ẹka eto ofin wọn ni ọmọ bibi ilu Rio de Janeiro naa ti n ṣiṣẹ pẹlu IDF. “Awọn kan wa ninu iṣẹ ologun yii to jẹ pe iṣẹ ti wọn yan wọn fun ree latilẹ ṣugbọn nigba ti iye awọn to n ku ti kọja odiwọn ti wọn lero, ni wọn ṣẹṣẹ mọ pe awọn oṣiṣẹ ologun ti wọn ti ṣe idanilẹkọọ iru iṣẹ bayii fun ko to nnkan.” Rafel ni oun la idanilẹkọọ oni wakati mẹrin kọja ko to di pe wọn gbe iṣẹ naa le oun lọwọ. Ninu ọrọ rẹ, o sọ pe “Nigba ti a n gbaradi fun iṣẹ yii, paapaa ni ọsẹ akọkọ, wọn jẹ ko ye wa pe o le maa mu ki ara wa gbọn tori aisokun tabi airorun sun daada. Ohun to si n ṣẹlẹ ree nitori pe o maa n ṣoro fun wa lati sun tabi jẹun.'' “Ṣugbọn sibẹ, mo ni lati maa jẹ ounjẹ mi, ki n si maa gbiyanju lati sun oorun, nitori pe bi mi o ba ṣe bẹẹ, awọn mọlẹbi meji, mẹta, mẹrin yoo wa ti wọn ko nii gba iroyin nipa awọn eeyan wọn to wa loju ogun.'' Rafael tẹsiwaju pe lara awọn abẹwo toun ṣe, eyi to fọwọ kan oun lẹmi l’awọn eyi toun ṣe lọ sile mọlẹbi awọn to ni awọn ọmọde, paapaa awọn ọdọlangba. Ninu rẹ, o loun ni lati tufọ iku ọmọdebinrin, ọmọ ọdun mẹtadinlogun fun baba rẹ. Ọmọbinrin naa n ṣe faaji lọwọ pẹlu ọrẹkunrin rẹ nitosi odo igbafẹ Gaza, nigba ti awọn Hamas kọlu wọn. “Nigba ti a tufọ iku naa fun baba rẹ, baba naa sọ pe oun ti ri aworan ọmọ oun lori ẹrọ amohunmaworan, pẹlu awọn kan ti wọn sọ pe wọn jigbe. “O ni oun ṣi ni ireti wi pe bi wọn ba ji eeyan gbe, o ṣi ṣeeṣe ko wa laye.” Irin ajo miran ni ti abẹwo to ṣe lọ si ile awọn obi arabinrin, ẹni ọgbọn ọdun kan ti wọn lọ pa mọ ile rẹ, ti ọkọ rẹ si ti di awati. “Awọn ibeji, ọmọ oṣu mẹwaa ni wọn fi silẹ lọ, idi ti awọn ibeji yii si fi wa laye ni pe awọn obi wọn ti tete daabo bo wọn, wọn si ti ko wọn pamọ ko to di pe awọn agbesunmọmi naa de. “Ipenija nla ni; Gbogbo igba lkan mi maa n ronu nipa awọn mọlẹbi yi. Wọn jẹ obi ti wọn ko tun ni f’oju kan awọn ọmọ wọn mọ, wọn tun jẹ awọn ọmọ ti wọn yoo dagba lai si awọn obi wọn.” Rafael tun fi kun ọrọ rẹ pe pupọ awọn mọlẹbi awọn to padanu ẹmi wọn ninu ikọlu ọjọ keje, oṣu kẹwaa yoo ni lati duro fun ọpọ ọjọ ko to di pe wọn le gbo iroyin iku eeyan wọn. “O maa n ṣoro lati da awọn oku wọnyi mọ, nitori pe pupọ wọn ni ko ṣee da mọ rara ati rara. Fun idi eyi, iroyin iku maa n ṣoro lati mu lọ f’awọn mọlẹbi wọn.'' “Awọn to le ni ẹgbẹta ni wọn ti sọnu, to si ṣe ni laanu pe pupọ wọn lo ti ku, ṣugbọn lati da oku wọn mọ lo ṣi n jẹ iṣoro bayii.” Ikọlu ọjọ keje, oṣu kẹwaa jẹ ogun atẹyinja, eyi to ga julọ, to ti ṣẹlẹ si Israel lati ọpọlọpọ ọdun sẹyin. Awọn ikọ Hamas fọ gbogbo ogiri ti wọn fi mọ odi Gaza yika lati ṣe ikọlu si awọn abule. Nibẹ ni wọn ti pa awọn ti ko din ni ẹgbẹrun kan ati aabọ eeyan, ti wọn si tun ji awọn eeyan to le ni igba gbe. Bakan naa ni awọn jagunjagun yin ado oloro  lati Gaza, eyi to ba awọn ilu to wa ni jina titi to fi de  Tel Aviv ati Jerusalem. Ni esi tawọn naa fi dawọn lohun ikọlu yi, Israel naa yin ado oloro si Gaza lẹyin ọjọ diẹ ti ikọlu yii waye. Awọn to din diẹ ni ẹgbẹrun mẹta (2,700) ni wọn ibugbamu ado oloro ti Israel yin lọjọ Aje, ọjọ kẹrindinlogun, oṣu kẹwaa. Siwaju sii, ninu ohun ti ijọba Palestine sọ, wọn sọ pe awọn eeyan to to ẹgbẹrun kan ni wọn ti di awati latigba ti ado oloro naa ti sọkalẹ sori awọn ile to jona. Ni ọpin ọsẹ to kọja, awọn ologun orileede naa tun kede sita pe awọn ti n gbaradi lati ṣe ikọlu tuntun si ilẹ, omi ati afẹfẹ Gaza. Awọn Israel si ti sọ fun awọn miliọnu kan le ara Palestine ti wọn n gbe lagbegbe Ariwa Gaza lati tete lọ si agbegbe Guusu Gaza, ki ikọlu ti wọn fẹẹ ṣe ma baa ba wọn nibẹ. Wahala ikọlu yi to sọ ọpọ di atipo ni agbegbe Palestin e yi n peleke si ti awọn alẹnulọrọ si n jaya pe yoo tan kaakiri de awọn orileede mii bi Lebanon ati Iraq. *BBC mọọmọ fi orukọ bo ọgagun taa ba sọrọ laṣiri ni lati le daabo bo ẹmi rẹ
Dubai citizenship: Báyìí ni o ṣe lè di ọmọ onílùú ní Dubai pẹ̀lú òfin tuntun orílẹ́èdè U.A.E.,Orilẹede United Arab Emirates yoo bẹrẹ si ni maa fawọn alejo ni iwe igbelu fun igba akọkọ ninu itan ilẹ naa. Amọ awọn isọri eeyan kan to le ṣe anfaani funh orilẹede naa ni ijọba pinnu lati maa fun ni iwe igbelu. Igbakeji aarẹ ilẹ UAE to tun jẹ olori ilu Dubai, Sheikh Mohammed bin Rashid al Maktoum lo fọrọ yii lede lori ẹrọ ayelujara Twitter lọjọ Abamẹta. Rashid al Maktoum ṣalaye pe ijọba orilẹede UAE ti pinnu lati maa fun awọn akọṣẹ-mọṣẹ, atawọn ti Eleduwa fun lẹbun ara ọtọ ni iwe igbeluu. Awọn onimọ sayẹnsi, awọn onimọ ẹrọ, onkọwe, awọn oṣere atawọn ẹbi wọn naa yoo lanfaani si iwe igbeluu orilẹede UAE. Adari ilu Dubai ni igbimọ alaṣẹ orilẹede UAE, ileẹjọ abẹle Emiri atawọn igbimọ alaṣẹ mii ni yoo maa yan awọn to ba kun oju oṣunwọn lati gba iwe igbeluu. Bakan naa, awọn to ba gba iwe igbeluu UAE yoo lanfaani lati maa jẹ ọmọ orilẹede abinibi wọn. Ninu oṣu kọkanla ọdun 2020 ni ijọba ilẹ UAE kede pe oun yoo maa fawọn alejo to ba ti kawe gba oye ọmọwe ni fasiti ni fisa ọdun mẹwaa. Fisa naa wa fun awọn to ba  kẹkọọ gboye lawọn ile iwe giga fasiti ti orilẹede UAE ba ni ajọṣepọ pẹlu wọn. Awọn dokita oniṣegun oyinbo to ba tin gbe orilẹede UAE naa lanfaani lati gba irufẹ fisa yii.
Drug Trafficking: Ọmọ Yorùbá 16 ló wà nínú 23 tíjọba Saudi fẹ pa,O kere tan ọmọ Naijiria mẹtalelogun lo wa lara awọn ti wọn fẹ pa lorilẹede Saudi Arabia bayii lori ẹsun pe wọn gbe oogun oloro wọ ilẹ naa. Atẹjade kan ti ijọba orilẹede Saudi Arabia fi sita lọjọ Abamẹta fihan pe, awọn ọmọ Naijiria yii wa lara awọn ti wọn mu ni papakọ ofurufu King Abdul-Aziz nilu Jeddah ati ti Prince Muhammad Bin Abdu-Aziz ni Madinah, laarin ọdun 2016 si 2017. Awọn afurasi yii ni wọn sọ pe wọn gbe oogun oloro mii wọ ilẹ naa, eleyi to lodi si ofin orilẹede Saudi Arabia, ati pe iku ni ijiya fun iru ẹsun bẹẹ. Gẹgẹ bi iroyin naa ti wi ọmọ Yoruba mẹrindinlogun lo wa ninu orukọ eeyan mẹtalelogun ti ijọba Saudi Arabia kede pe awọn yoo yẹgi fun lori ẹsun gbigbe oogun oloro. Orukọ awọn eeyan ti wọn kede ọhun ree: Adeniyi Adebayo Zikri, Tunde Ibrahim, Jimoh Ishola Lawal, Lolo Babatunde, Sulaiman Tunde, Idris Adewumi Adepoju, Abdul Raimi Awela Ajibola ati Yusuf Makeen Ajiboye. Awọn yoku ni Adam Idris Abubakar, Saka Zakaria, Biola Lawal, Isa Abubakar Adam, Ibrahim Chiroma, Hafis Amosu, Aliu Muhammad, Funmilayo Omoyemi Bishi, Mistura Yekini, Amina Ajoke Alabi, Kuburat Ibrahim, Alhaja Olufunke Alọlade Abdulqadir, Fawsat Balogun Alabi, Aisha Muhammad Amira ati Adebayo Zakariya. Laipẹ yii ni wọn pa ọmọ Naijiria kan ni Saudi Arabia, Kudirat Afolabi lori ẹsun pe o gbe oogun oloro wọ orilẹede ọhun. Bakan naa, ọmọ Naijiria mii wa lara awọn eeyan kan ti wọn fẹsun kan pe wọn ka egboogi oloro ''cocaine'' mọ lọwọ niluu Jeddah.
Online Slave Market: Wo ìlú tí wọ́n tí ta ọmọdé àti obìnrin ṣe káràtátà lórí ayélujára,Ara mee riri, mo rori ologbo latẹ. Lẹyin ọpọlọpọ ọdun ti owo ẹru ti pari lagbaye, lawọn eeyan kan lorilẹede Kuwait tun ṣe fi ọmọ ọdọ ati obinrin ṣe karata bayii. Amọ, ori ayelujara ni wọn ti n ṣee, wọn polowo ọmọ ọdun pẹlu ọkọ ati ẹrọ amunawa lori ẹrọ ayelujara. Awọn obinrin miiran ko tilẹ mọ pe wọn ta awọn lori ayelujara Ẹnikan to n lo ẹrọ naa ta ọmọ fun miliọnu kan ati ẹgbẹrun un lọna ọdunrun un naira, $3,800 Ati wi pe awọn ọlọpaa n ran wa lọwọ lati ru ofin. Ẹrọ 4Sale, Haraj ati Instagram faaye silẹ fun awọn to ni ọmọ ọdọ lati tawọn eniyan yii fun ẹlomiran fun ere ti wọn. Karakata yii kii ṣe ohun to ba ofin mu nitori o fi aaye silẹ fun ṣiṣe ọmọde atawọn obinrin baṣubaṣu. Facebook to ni Instagram ti fofin de owo ẹru lori Instagram, wọn si ti yọ oju opo eniyan 703 lẹyin iwadii.
Wo bí òpin ṣe dé bá agbègbè tó rẹwà jùlọ ní Gaza,Ni nkan bi ago mejila ọsan lawọn olugbe adugbe al Zahra pejọ lati wo ohun to ṣẹku lẹyin ti ikọlu deba ile wọn. Ọjọ pataki ni ọjọ Ẹti yẹ kojẹ:ọjọ ti wọn  n kora jọ ki irun Jumaah ti o si tun jẹ ibẹrẹ opin ọsẹ. Lasiko yi lawọn araadugbo a maa pejọ lati ṣe faaji ni ẹhinkule ile wọn. Ni afiwe , awọn araadugbo yi mọ pe awọn tun yi lanfaani alaafia ju awọn araadugbo mii lọ ni Gaza. Amọ loru mọju ni awọn ado oloro ti Israeli sọ lu wọn lati inu baalu wo awọn ile mẹẹdọgbọn to jẹ ibi ti ọgọrọ eeyan n gbe. Ni idahun si ikọlu Hamas si awọn eeyan rẹ lọjọ Keje oṣu Kẹwaa  ni Israel ti bẹrẹ si ni sọ ado oloro lu Gaza. Ṣaaju akoko yi, al-Zahra ko farakasa ado oloro wọn yi. Pupọ awọn to n gbe adugbo yi-oniṣegun,agbẹjọro,awọn onimọ ẹkọ,oniṣowo ati awọn mii- ni wọn gbiyanju lati foripamọ laarin ile to wo amọ ọpọ lo ko ẹru wọn ti wọn si wa ibi gba lọ. Hana Hussen to gbe al Zahra dagba n fi ọkan ba iroyin ohun to n ṣẹlẹ nibẹ lati Turkey to ko lọ lati nkan bi ọdun meji sẹyin. O pe awọn mọlẹbi rẹ sori ago lọjọ taa nwi yi lati mọ boya alaafia ni wọn wa. O sọ fun wọn pe oun nifẹ wọn. O sọ ọ tan ni ago ba dakẹ pim. Inu ọgba fasiti kan to wa ni itosi lawọn araadugbo yi foripamọ si. Ọpẹlọpẹ Mahmoud Shaheen to ṣeto bi wn ṣe aimọye awọn araadugbo rẹ lọ sibẹ. A mu itan iṣẹlẹ yi wa sietiigbọ yin lọsẹ to kọja nibi taa ti ṣalaye bi o ṣe n gba ipe lati ọwọ oṣiṣẹ ajọ ọtẹlẹmuyẹ Israel kan to n kilọ awọn ile tawọn fẹ ju ado oloro lu fun. A fi ibeere ranṣẹ si ileeṣẹ ologun Isreael IDF nipa kini wn ri ti wọn fi ṣe ikọlu sawọn ileegbe al Zahra amọ wọn sọ pe ''awọnko ni le dahun awọn ibeere to niiṣe pẹlu iṣẹ ikọlu tawọn gbe ṣe'' Wọn fi kun pe ''Hamas n ṣe ikọlu si Israellati Gaza ti wọn si sapamọ saarin awọn araalu'' Wọn ko darukọ ọmọ ogun Hamasa kankan ti wọn ri pa ninu ikọlu wọnyi ti wọn ṣe si al-Zahra. Igbagbọ si wa wi pe eeyan kankan ko ku ninu ikọlu yi. Awọn araadugbo Mahmoud le ti moribọ ninu ikọlu yi ṣugbọn kii ṣe gbogbo wọn lori ko yọ ninu nkan to tẹle iṣẹlẹ yii. BBC ti fi aimọye ọsẹ ba awọn idile sọrọ lati agbegbe yi to fi mọ awọn to dagba sibẹ ati awọn mii to ṣẹṣẹ darapọ mọ wọn. Wọn tẹnubọ ọrọ bi wọn ṣaa ṣe fa nkan ti ọwọ wọn ba ti wọn si fọn kaakiri Gaza lẹyin ti ile wọn sọna loju wọn. Ati ẹni toribi foripamọ ati awọn to gbe inu ile lẹyin ikọlu yi, aimọye eeyan lo fifẹ han lati sọ iriri wọn fun wa nipa igbe aye wọn ati bi adugbo ti wọn nifẹ ṣe parẹ mọ wọn loju. Ori ẹrọ ibaraẹnisọrọ la fi n ba wọn sọrọ. Igba mi ipe naa yoo maa ja ti a o si ni gbọ ara wa daada pẹlu bi ado oloro ṣe n bu gbamu labẹ ipe naa. A lo Whatsapp naa. Awọn mii a si maa ja ipe tori pe wọn fẹ sa asala fun ẹmi wọn. Nigba mii, o maa n to bi ọjọ meloo kan ti a ko ni gburo awọn taa n ba sọrọ lori ago. Eeyan kan ninu awọn taa n gbiyanju lati ba sọrọ pada ri bi kan si wa lori opo Whatsapp to si dahun pe ''Ẹ ṣeun ti ẹ beere.A ṣi wa laye'' Ọrọ taa sọ pẹlu awọn eeyan fihan pe kii ṣe gbogbo eeyan to sa kuro ni al-Zahra lo ye e. Ninu awọn taa gbọ pe o padanu ẹmi wọn ni arakunrin agberinsapa kan ti iroyin sọ pe ọrọ to kọ soju opo ayelujara kẹyin jẹ ''gbogbo rẹ ti parẹ tan'' Ileeṣẹ ilera ti Hamas n ṣamojuto rẹ sọ pe o le ni ẹgbẹrun mẹwaa ọmọ Palestine to ti padanu ẹmi wọn latiigba ti ikọlu yi bẹrẹ. Ida mẹta ninu wọn si jẹ ọmọde. Gaza jẹ aaye kan to kun fọfọ ti iṣẹ ati inira nipa wiwọle tabi jijade si pọ nibẹ. Amọ agbegbe al Zahra jẹ ibikan to rẹwa pẹlu aaye inaju to tẹ to si tun rẹwa. Laarin ọdun 1990 ni aarẹ tẹlẹ Palestinian Authority (PA)  Yasser Arafat da al Zahra silẹ gẹgẹ bi ibugbe fawọn oṣiṣẹ ati alatilẹyin. Awọn to n gbe ibẹ sọ pe o ṣi ni ohun ṣe pẹlu Palestinian Authority to wa ni agbegbe West Bank.Ikọ to jẹ alatako Hamas. O wa ni apa ariwa odo Wadi -ibi ti Israel sọ pe ki awọn araalu ko lọ si ni Guusu lọjọ Kẹtala oṣu Kẹwaa. Eyi waye lẹyin aimọye ọjọ ti Israel fi n ṣe ikọlu si Gaza ni idahun si bi awọn ọmọ ogun Hamasa ṣe ṣeku pa eeyan 1,400 ti wọn si ko eeyan igba lẹru. Ikọlu Hamas lawọn abule Israel to wa ni Guusu Israel jẹ nkan to dẹru ba ọpọ. Gbogbo awọn taa ba sọrọ sọ pe agbegbe yi jina si Hamas ati iṣejọba rẹ. Ọkan ninu wọn sọ pe ''Ko si awọn ologun nibi yi.'' ''Mi o si ro pe awọn alatilẹyin Hamas kankan wa nibi'' Lọkan Nashwa Rezeq to ti gbe bi al Zehra lati nkan bi ọdun mejidinlogun sẹyin, o ni ''ilu to gbajumọ julọ nibẹ jẹ'' Najwa jẹ ọkan lara awọn alakitiyan ọdọ ni al Zahra to si jẹ ọkan lara awọn to n dari oju opo adugbo wọn ni Facebook fun ọdun mẹwaa. Ti o ba beere araadugbo kankan lọdọ rẹ,o ṣeeṣe ki o mọ ibi ti wọn n gbe koda yoo pese nọmba ẹrọ ibanisọrọ wọn. Awọn to n tẹle oju opo Facebook yi sunmọ ẹgbẹrun mẹwaa. Laisun ọjọ ti ikọlu yi waye, wọn kede idije kan to fẹ waye koda wọn ki akẹkọọ kan to n parieto ẹkọ rẹ ku oriire. Ni bayii, oju opo yi ni wọn ti n fi iroyin ranṣẹ nipa ikọlu to waye lagbegbe naa ti wọn si fi n mọ awọn to padanu ẹmi wọn. Ọrọ kan ti wọn kọ soju opo yi kẹdun iku mọlẹbikan ti wọn kagbako iku ninu ile ounjẹ ara Italy kan. Nigba ti Israel kede ogun, Nashwa ati ọkọ rẹ ko awọn ọmọ wọn lọ si agbegbe Guusu gẹgẹ bi awọn ẹbimii naa ṣe ṣe. O fi kọkọrọ kalẹ fun alabagbe rẹ kan pe ko maa ba ohun mojuto awn nkan to gbin sile rẹ. Lẹyin ọjọ meji ti ikọlu akọkọ waye, wọn ju ado oloro lu ile rẹ to jẹ eyi to ga julọ ni al Zahra lowurọ kutu. O ni ''Eeyan kan pe mi lori ago to si sọ fun mi pe ''mo gba ẹgbẹ rẹ kọja gbogbo rẹ pata lo si ti wo lulẹ'' O ṣapejuwe ile rẹ gẹgẹ bi ibi to gbaaye. ''Ọpọ eeyan lo n sọ pe owo nikan naa la apdanu.Amọ ni temi, ile mi ni ọkan mi'' Bayii to si wa ni apa Guusu Gaza, oun ati mọlẹbi rẹ si wa ninu ewu. ''Lọjọ mẹta sẹyin,wọn ju ado oloroluile to wa lẹgbẹ ti wa.Eefin to jade nibi ile naa ko si wa nimu'' Awọn ọmọ rẹ ko ye maa beere idi ti wọn o ṣe le gbe ẹrọ amuletutu wọn ati ẹrọ amohunmaworan wọn lọwọ nigba ti wọn sa kuro ni al Zahra. Wọn a si tun maa bere nipa awọn nkan iṣere ọmọde wọn bakan naa. Lohun to jẹ Nashwa logun, awọn nkan ọgbin rẹ ni. O ni  ''Mo nifẹ wọn'' Ọjọgbọn fasiti Ahmed Hammad to gbe ninu ile kan to sunmọ ile to sunmọ ti Nashwa jẹ ọkan lara awọn to gbe ni al Zahra. O wa lara awọn to pinnu lati duro lẹyin ikọlu ti Israel ṣe. Ẹni aadọta ọdun ni Ọjọgbọn fasiti to n ṣiṣẹ ni fasiti kan lariwa agbegbe naa. O yara lati fi awọn iṣẹ ọwọ rẹ ranṣẹ to si tun bawa sọrọ nipa awọn ọmọ rẹ mẹfa ti ọjọ ori wọn wa laarin ọdun mẹjọ si mẹtadinlọgbọn. Ọkan ninu wọn jẹ onimọ ilera itọju eyin, kan n ṣiṣẹ lẹka imọ ẹrọ tẹkinọlọji,ọkan si kẹkọ nipa litireṣọ ede Gẹẹsi. ''O ni awọn mẹta yoku ṣi n kẹkọ ni ile ẹkọ'' Nigba taa sọrọ lori ago loṣu to kọja, Ahmed ati awọn mọlẹbi rẹ n sa pamọ ni ile wọn to wa ni al Zahra ti ko ni ferese tabi ilẹkun. Wọn duro sibẹ nitori ẹru n ba wọn lati sa kuro nibẹ ti ibẹru si gba ọkan wọn pe ikọlu yoo de ba awọn bi wọn ba ṣe n lọ si agbegbe Guusu. Amọ lalẹ ọjọ Kẹtadinlọgbọn oṣu Kẹwaa, Israel mura si ikọlu jiju ado oloro pẹlu baalu ti wọn si tun mura siikọlu awọn ọmọ ogun ilẹ wọn. Laarin igba yi,awa ati Ahmed ko ribi ba ara wa sọrọ mọ. O sọ fun wa pe ''gbogbo igba ti ado oloro ba balẹ, a maa n sun gbalaja silẹ nii'' Ni Turkey, Hana duro ti ẹrọ ibaraẹnisọrọ rẹ ko baa le gburo awọn mọlẹbi rẹ. Nibi to ti n duro, o bẹrẹ si ni sọ nipa ibi to juwe gẹgẹ bi ibi to rẹwa julọ lagbaye. O ni niṣe lawọn olugbe al Zahra maa n kora jọ leti okun ti wọn a si tun kun oju ọna. Lọjọ Ẹti Hana ati awọn ọrẹ rẹ wọn a tun maa s nipa nkan ti wọn ṣe lọsẹ to kọja. Hana tun sọ nipa bi ogun yi ṣe yi igbe aye rẹ pada. Lara rẹ ni bi awọn ọrẹ rẹ ti wọn jijọ n ṣere tẹlẹ ṣe n fi atẹjisẹ ranṣẹ pe ṣe oun yoo ba wọn tọju ọmọ wọn ti wọn ba jade laye. Lẹyin ọpọ ọjọ ti o ti n duro, Hana pada ribi kan si awọn mọlẹbi rẹ to fi mọ ọmọ iya rẹ ọkunrin Yahya. Yahya wa lara awọn oniṣowo ode oni. Ẹni ọgbọn ọdun fẹran lati maa s nipa igbe aye rẹ ṣaaju ogun yi dipo ko maa sọ nipa ibi to n gbe nisinyi ti ero pọ nibẹ. O ranti bi awọn ẹyẹ ṣe n kọrin lati ori orule ile awọn obi rẹ ti wọn n gbe nigba naa. Awọn eeyan a maa saba fi fọnran fidio ṣọwọ eyi ti wọn ya lati ori orule ile wọn ni al Zahra. Ọpọ  aworan yi a si maa jẹ oju ni gbese. ''Gbogbo awọn nkan wọnyi lo mu inu wa dun'' Bẹẹ naa ni Yahya ti ṣe sọ fun wa loju opo Whatsapp. Nigba to n mẹnu ba awọn nkan to fẹran julọ nipa agbegbe rẹ, Yahya sọ ninu atẹjiṣẹ Whatsapp rẹ pe ''Mo nifẹ si ina ti o maa n tan yinyin lalẹ.Omi okun.Ilu alaafia to si yaayi ni o jẹ'' Baagi meji pere lo gbe kuro ni al Zahra. Ninu rẹ lo si ko awọn iPad rẹ si, awọn iwe rẹ,ike to bu omi si,iwe aṣẹirina rẹ. O fi ọpọ awọn aṣọ to rẹwa to ran kalẹ silẹ ti ko si ribi ko wọn lọwọ. Ibatan ni Ali ati Mohammed jẹ ti awọn mejeeji si jẹ oniṣowo. Iṣẹ ti wọn ṣe nigba naa ni pe wọn n jẹ alase ounjẹ ati oludasilẹ ile tawọn eeyan ti n mu ọti ẹlẹrindodo. Awọn mejeeji gbe ninu awọn ile kan ti wọn sọ ado oloro lu ni ọjọ Kejidinlogun ati ogunjọ oṣu Kẹwaa. Ọpọ owo ni wọn ko sidi owo wọn ninu ile naa. Ibẹrẹ ọdun yi ni Ali ṣe igbeyawo to si na ẹgbẹrun mẹfaa dọla lori awọn ẹsọ inu ile ti wọn baa ko sọdọ mọlẹbi kan ti oun ati iyawo rẹ to loyun sinu  n gbe lọdọ rẹ. Ọdun 2014 ni o ko kuro ni Gaza wa si al Zahra lasiko ogun to waye nibẹ laarin Hamas ati Gaza. O ni oun maa n ranti isẹmi aye tawn gbe nigba naa . O loun ṣe afẹku awọn ọrẹ rẹ ti ''wọn a jijọ maa rẹrin, ṣe awada ti wọn a si jijọ maa joko ṣe faaji titi di oru ganjọ.'' Akọroyin Abdullah al Khatib naa sọ pe awọn mọlẹbi rẹ padanu ile wọn mẹrin lasiko ti awọn ado oloro ja lu wọn. O ni gbogbo igba lọmọ oun maa n beere pe igba wo lawọn yoo pada sile ti wọn o jijọ maa ṣere papọ. Amọ ko jọ pe iru anfaani bẹẹ yoo pada wa. ''Aarin titi ni ile wa wa bayii.Gbogbo nkan ni wọn ti bajẹ tan'' Mahmoud,dokita itọju ilera eni taa lo ṣagbatẹru bi wọn ṣe doola awọn ti wọn ko kuro ninu ile ti wọn opada sọ ado oloro lu ti n ṣiṣẹ iranwọ fun ibudo ilera kan ni aarin gbungbun Gaza. ''Oorun buruku ni mo maa n gboorun nibi.O o ribi wẹ ara rẹ bẹẹ naa si ni awn to wa layika rẹ naa'' Mahmoud ni oun lanfaani pe o rọrun lati ra awọn nkan ti o n gbowo lori lojojumọ. O sọ pe oun ṣẹṣẹ fi owo ranṣẹ si ọkan lara awọn ọrẹ rẹ ti ko kuro ni al Zhara ko le fi ra iyẹfun ti wọn yoo fi ṣe burẹdi. Amọ riri awọn nkan wọnyi ti da bi ogun bayii. Mahmoud sọ pe o wu oun lati pada sil al-Zahra lọjọ kan ti ogun naa ba ti wa si opin. ''Mo lero pe Ọlọrun yoo jẹ ki a moribọ a o si gbiyanju lati ṣe atunṣe awọn nkan'' IDF sọ pe Hamas ṣ i n ṣe ikọlu lati Gaza. Oṣu marun un sẹyin ni Hana lọ si al-Zahra kẹyin lae mọ pe igba ikẹyin ti yoo foju ba ile rẹ nuu. ''Kani mo mọ ni, mi o ba tidagbere fun ogiri ile mii ti mo nifẹ ti mo si ti ri ọpọ nkan to mu inu mi dun to si tun mu ibanujẹ bami ni igbesi aye mi.'' ''Wọ n o jẹ ka ri nkankan mu dani.''
"The Line: Saudi Arabia ní ìlú tuntun náà yóò gba olùgbé 1m, pèsè ìṣẹ́ 380,000,Ọmọ ọba Saudi Arabia, Mohammed bin Salman ti kede erongba ijọba ilẹ naa, lati kọ ilu tuntun kan ti ko ní ní opopona tabi ọkọ. Ilu tuntun naa, ti iwọn rẹ yoo jẹ kilomita mẹrindinlọgọsan jẹ ọkan lara iṣẹ akanṣe ""The Line,"" eyii ti wọn pe ni ""Neom."" Nigba to n sọrọ lori ẹrọ amohunmaworan kan, Mohammed ni iṣẹ ọhun yoo bẹrẹ ni abala kinni ọdun 2021. Ninu atẹjade kan, o ni ""ilu tuntun ọhun yoo jẹ eyi ti ko ni si ọkọ ayọkẹlẹ tabi opopona, ṣugbọn yoo jẹ eyi ti yoo da lori awọn ohun iṣẹda ati adayeba. Atẹjade naa tẹsiwaju pe,  ilu ọhun yoo ni aye ti yoo gba awọn olugbe miliọnu kan, bẹẹ ni yoo pese iṣẹ to to ẹgbẹrun lọna orinlelọọdunrun ko to di ọdun 2030. Iṣẹ akanṣẹ Neom jẹ ọkan lara afojusun Mohammed, lati wa ọna miran ti orilẹ-ede Saudi Arabia fi le pa owo wọle, yatọ si owo epo rọbi. Nigba to n ṣalaye lori idi ti wọn ṣe fẹ gbe ilu naa kalẹ, Mohammed sọ pe nnkan bii biliọnu kan eeyan ni yoo di alairilegbe nitori eefin to n ti ara ọkọ jade. Ati pe nnkan bi miliọnu meje eeyan lo n ku nitori ijamba ọkọ oju popo, nitori naa ni agbekalẹ ilu ọhun fi ṣe pataki. Ṣaaju ni awọn onimọ kan ti kọkọ sọ pe, ala ti ko le ṣẹ ni ilu tuntun naa jẹ, ṣugbọn ijọba ilẹ ọhun ti fesi pe, oun yoo pese lara owo ti wọn yoo fi kọ ilu naa, ti awọn ileeṣẹ aladani ni Saudi ati kaakiri agbaye, yoo lọwọ si. Ọmọ Ọba Saudi pari ọrọ rẹ pe, ilu ọhun yoo ni ile iwe, ile iwosan, awọn ọgba to dun wo loju atawọn ohun amayedẹrun miran, bẹẹ ni irinajo ninu rẹ ko ni kọja ogun iṣẹju pere lọ."
Ńṣe ló dà bíi ìgbà tí ayé fẹ́ parẹ́ – Àwọn ogúnléndé Gaza sọ ìrírí wọn,Ikilọ: Ole ri awọn nnkan ti yoo ba ọ ninu jẹ ninu iroyin yii. Inu ile ni Suheil al-Talooli, ẹni aadọrin ọdun to jẹ ọmọ orilẹede Palistine wa pẹlu ọgbọn ninu awọn mọlẹbi rẹ nigba ti ado oloro orilẹ-ede Israel balẹ si ile awọn ogunlende ti wọn wa. Suheil ni “Ni ṣe lo da bii igba ti iṣẹlẹ ilẹ riri n waye tabi pe opin aye ti de.” Igba mẹwaa ni ado oloro dun leralera, ti gbogbo oju ọjọ si dudu pẹlu eefin.” Dokita to ti fẹyintin naa ni oun gbagbọ pe ko si ẹni to tii la irufẹ nnkan bẹẹ kọja ri. Agbẹnusọ ileeṣẹ abo araẹni labo ilu ni Gaza, Mahmoud Basal sọ pe koto oni mita mẹwaa ni ado oloro naa gbẹ silẹ. Lalẹ ọjọ kọkanlelọgbọn, oṣu Kẹwaa, ọdun 2023 ni ileeṣẹ eto ilera Gaza sọ pe ko din ni irinwo eeyan to farapa tabi ku ninu ikọlu naa. Ile Suheil dawo le lori latari ado oloro to bale si agbegbe rẹ, o si daku rọgbọndan. Lẹyin ti wọn fa a jade labe ile naa lo to taji, to si ri bi awọn ile to wa lagbegbe rẹ ṣe dahoro latari ado oloro. O tẹsiwaju pe “Eefin gba gbogbo adugbo to bẹẹ ti ko si ẹnikẹni to lanfani lati ri ẹni to wa lẹgbẹ rẹ.” “Lẹyin naa ni mo ri awọn oku to sun nilẹ rẹpẹtẹ, bẹẹ naa la ri awọn ẹya to pin wẹlẹwẹlẹ.” “Gbogbo adugbo mi lo ti parẹ bayii ti ko si si ile kankan nibẹ mọ.” Bo tilẹ jẹ pe awọn aburo rẹ ọkunrin atawọn rẹ moribọ, iyawọ rẹ, Kifah fi ẹsẹ ṣeṣe, o si ti dero ile iwosan. Aburo Suheil obirin ṣalaye fun BBC pe ibatan ọkunrin naa bii mẹtadinlogun lo ti ku nigba ti awọn mọlẹbi rẹ mii si wa labẹ awọn ile to dawo. Ọjọ keji ti ẹgbẹ Hamas kọlu Israel ni ado oloro Israel bẹrẹ si n rọ le agọ awọn ogunlende Jabalia lori, ninu eyii ti eeyan 1,400 ti padanu ẹmi wọn. Ado oloro akọkọ to balẹ si ọja Jabalia pa aadọta eeyan, gẹgẹ bii ohun ti Hamas sọ. Ọjọ marun un lẹyin naa ni Israel kilọ fun awọn araalu to n gbe lagbegbe ọhun ki wọn kuro nibẹ ṣaaju ikọlu ọjọ kọkanlelọgbọn, oṣu Kẹwaa. Amọ Suheil juwe ikọlu ọjọ naa gẹgẹ bi eyii to buru julọ. O ni “Ni ṣe ni awọn ọmọde ja si wẹlẹwẹlẹ.” Asiko ti Mohamed Alaswed, ẹni nọdun mẹtadinlogun to n gbe ni agọ ogunlende Jabalia n ra  elo ọbe ni ọja kan ni ado oloro naa dun. O ni “Lojiji ni mo gbọ ado oloro mẹfa to dun leralera… ti eefin si bo gbogbo agbegbe naa.” Ni kete ti ado oloro naa dun lo sare lọ sibẹ latari pe awọn mọlẹbi rẹ wa nibẹ, amọ ile ti dawo le awọn eeyan naa lori, to si ṣoro fun un lati yọ wọn jade. Lẹyin ibugbamu naa ni awọn eeyan agbegbe ọhun bẹrẹ si n ko awọn oku atawọn to farapa lọ sile iwosan. Mohamed ni “Mo ri awọn ọmọde to n ko oku awọn ọmọde mii.” “Awọn abiyamọ n wa ẹkun mu bi wọn ṣe n wa awọn ọmọ wọn. O ṣoro lati mọ ohun to ṣẹlẹ ni akoko naa.” Gẹgẹ bii ohun ti Mohamed, to jẹ ayaworan sọ fun BBC, ọpọ eeyan ni wọn ri yọ labẹ ile dawo ṣugbọn ti ẹya ara wọn ti ja sọnu sinu ile naa. Ile iwosan ilẹ Indionesia kan to wa lẹba Beit Lahia lo gbalejo awọn eeyan to pọju ti wọn farapa atawọn ti wọn ku. Adari ile iwosan naa, Marwan Sultan, sọ fun BBC pe nnkan bii aago kan ọsan ni ẹrọ amunawa rẹ kọṣẹ lẹyin ti epo bẹntiro tan ninu rẹ. O ni “A ko ṣiṣẹ abẹ fun ẹnikẹni mọ ayafi awọn ti wọn ti wa ni ẹsẹ kan aye ẹsẹ kan ọrun. Dokita Sultan ni oun gbagbọ pe irufẹ awọn ohun ija oloro ti oun ko mọ ni Israel lo fun ikọu naa. O ni pupọ ninu awọn ti wọn farapa ni ẹjẹ n da lara wọn lati inu wa, ti eegun awọn mii si run. Amọ agbẹnusọ ileeṣẹ ọmọ ogun Isreal, Israel Defense Forces (IDF) ni oun ko lagbara lati sọ fun BBC nipa irufẹ ohun ija ti awọn lo lati dojukọ Gaza. Lọjọ kọkanlelọgbọn, oṣu Kẹwaa, ileeṣẹ ọmọ ogun Israel sọ ninu atẹjade kan pe ado oloro oun ti ṣekupa Ibrahim Biari, to jẹ ọgagun Hamas to kọlu Israel lọjọ keje, oṣu kan naa. Ẹwẹ, Hamas ti sọ pe ikọlu Israel si Gaza lọjọ kọkanlelọgbọn naa mu ẹmi eeyan meje to wa ni igbekun awọn lọ, ti mẹta lara wọn si jẹ ọmọ orilẹ-ede meji ọtọtọ. Amọ agbẹnusọ orilẹ-ede Israel fun ọrọ ilẹ okeere, Lior Haiat, sọ fun BBC pe oun ko mọ ipo ti awọn eeyan to wa ni igbekun naa wa nitori Hamas ko gba ajọ adoola ẹmi, Red Cross lati rekọja sibẹ. O ni “Ẹtan ni wọn fi n ja ogun, wọn si n fi awọn eeyan to jẹ alaiṣẹ gba ọta ibọn.” “A ke si Hamas lati jọwọ gbogbo awọn to wa ni igbekun wọn silẹ ni kankan.” “Ọwọ Hamas lo wa bi awọn eeyan naa yoo ku ni o tabi wọn yoo ye.” Edited by Andrew Webb
War in Yemen: Àwọn ìpànìyàn òṣèlú tí UAE gbọ́ búkàátà rẹ̀,Iwadii ileeṣẹ BBC ti safihan pe orilẹede United Arab Emirates se owo iṣekupani oloṣelu kan, eyi to fa ija laarin orilẹede Yemen ati ikọ agbesunami, eyi to tun ti pada si oju awọn orilẹede agbaye, to si tun ti buru si. Idanilẹkọ nipa kikoju eto abo ti orilẹede Amẹrika fun ikọ ologun Emirati ni Yemen ni wọn lo lati fi kọ awọn eeyan kan ti wọn n sisẹ labẹ lẹ- eyi ti jẹ iṣekupani laarin oṣelu gbooro, ọkan lara awọn pariwo sita sọ fun BBC Arabic. Bakan naa ni iwadii tun safihan bo tilẹ jepe ikọ ologun Amẹrika sọ pe idi ti awọn fi ṣe idanilẹkọ naa ni lati fi ogun ja awọn ikọ agbebon al-Qaeda ati Isalamic State ni guusu orilẹede Yemen. Kọda, UAE gba ọmọ oloogun al-Qaeda tẹlẹri si sinu ikọm ologun kanti wọn da silẹ ni Yemen lati koja ija si ikọ Houthi ni awọn ikọ agbebọn mii. Ijọba UAE ti ni irọ esi iwadii wa pe wọn ṣekupa awọn eeyan ti ko mọwọ ninu sise akoba fun eto abo, ti wọn irọ to jina sootọ ni, ti ko si ni ẹsẹ ni ilẹ rara. O le ọgọrun iṣekupani to ti waye laarin ọdun mẹta ni Yemen, ohun kan lo fa gbọnmisi omi o to laain awọn orilẹede alagbara lagbaye ti n wọn fi koju ija si ara wọn ni awọn orilẹede Middle East Isẹlẹ yii ko fi aye silẹ fun didagbara pada ni ijọba Yemen ti ti awọn ajọ agbaye fi ontẹ lu. Eyi, eeyan le ni o ti fun Houthis ti orilẹede Iran n se atilẹyin fun ni iwuri si,- to si jẹ pe wọn n wa ninu iroyin fun bi wọn se n se ikọlu sio ọkọ oju omi, ti wọn si n dena de karakata ni lori okun pupa(Red Sea). Laipẹ yii ni Ile ijọba Washington kede sita pe awọn yoo kede ikọ naa gẹgẹ bi ikọ agbesunami lẹkansi. Mo n ti n kọ iroyin nipa rogbodiyan to n sẹlẹ ni ilu mi Yemi lati igba to ti bẹrẹ ọdun 2014. Rogbodiyan jẹ ki ijọba padanu asẹ lori apa ariwa orilẹede Yemen sọwọ Houthis,- ti wọn si n ni agbara si pẹlu awọn ohun ija bi ọdun se n kọja. Lọdun 2015, US ati UK se iranlọwọ fun awọn ẹgbẹ kan lati ilẹ Arabs eyi Saudi Arabia lewaju pẹlu UAE naa lati ja. Ifọwọsowọpọ yii lo si ogun wọ Yemen pẹlu erongba da ijọba ti wọn gba rẹ wọle pada si ijọba ati koju igbesunami. UAE lo wa ni isakoso eto abo fun guusu, eyi to sọ di amugbalẹgbẹ US lato koju igbesunami ni ẹkun ijọba naa- al-Qaeda ti wa ni guusu fun igba pipẹ, ti wọn si n gba isakoso agbegbe naa. Sugbọn kakaki alaafia jọba, rogbodiyan naa n tan si ni. Lasiko ti mo n rin irinajo iwadii, mo fi oju gan ni awọn isẹlẹ iṣekupani ni awọn agbegbe ti ijọba n se akoso le lori ni guusu agbegbe Yemen, ti wọn si n sekupa awọn araalu ti ko mọ nnkan nipa isẹlẹ yii. Labẹ ofin agbaye, sise iku pa araalu lodi sofin. Pupọ awọn ti wọn gba ẹmi wọn ni wọn jẹ ọmọ ẹgbẹ Islah- ẹgbẹ awọn musulumi ni Yemen. Ẹgbẹ yii jẹ ẹgbẹ kan to jẹ ilumọka ti orilẹede Amẹrika ko ti kede rẹ gẹgẹ ẹgbẹ agbesunanmi sugbọn ọpọ awọn orilẹede Arab lo ti fofin de wọn paapa ni UAE Fọnran kan to safihan iṣekupani akọkọ to rapala jade sita lo fun anfani lati le bẹrẹ iwadii awọn iṣekupani yii. Mo pade ọkan lara awọn to se iṣekupani naa to wa ninu fọnran ni ile ounjẹ kan niluu London lọdun 2020. Isaac Glimore, jẹ osisẹ ileeṣẹ ologun oju omi to pada di ọga agba, to si wa lara awọn ologun to jẹ ọmọ ilẹ Amẹrika ti UAE gba lati ma sekupa awọn eeyan ninu Yemen. O kọ lati sọrọ nipa awọn to wa ninu iwe akọsilẹ eeyan ti wọn fẹ ẹ pa, eyi ti ikọ Spear lati UAE fi kalẹ - Ansaf Mayo, aṣofin kan ni Yemen, to tun jẹ olori ikọ Islah niluu Aden, nikan ni orukọ rẹ jẹyọ. Idahun ti Ọgbẹni Gimore fun mi lori pe ijọba America ko fi igba kankan pe Islah ni ikọ agbesunmọmi, ni pe ni Yemen, ẹni to jẹ olori ilu fun ẹnikan, le jẹ olori ikọ igbesunmọmi fun ẹlomii. Ọgbẹni Gilmore ati oṣiṣẹ Spear kan ni Yemen lasiko naa - Dale Comstock - sọ fun mi pe ọdun 2016 ni awọn ṣe ipaniyan naa. Iwadii wọn fihan pe ọgọjọ ipaniyan lo waye ni Yemen laarin ọdun 2015 si 2018. Eeyan mẹtalelogun pere si lo ni nnkan ṣe e pẹlu igbesunmọmi ninu wọn. Ilana kan naa si ni iku n wọn n gba - wọn o ju ado oloro silẹ lati fi ru awọn eeyan loju, asiko naa ni wọn o yinbọn mọ ẹni ti wọn fẹ ẹ pa. Ipaniyan to lọwọ oṣelu ninu to waye laipẹ yii ni Yemen, gẹgẹ bi agbẹjọro too n ja fun ẹtọ ọmọniyan ni Yemen, Huda al-Sarari ṣe sọ, waye ni oṣu to kọja - iku imaamu kan ni Lahj, nipasẹ ilana kan naa. Ọgbẹni Gilmore, Ọgbẹni Comstock, ati awọn alagbapa meji ti wọn ko fẹ ka darukọ wọn, sọ pe Spear lọwọ ninu kikọ awọn ọmọ ogun UAE ni ogun jija nibudo kan ni Aden. Akọroyin kan naa sọ fun wa pe oun ti ri fidio awọn ikọṣẹ naa. Nitori bo ṣe dabi i pe aṣiri awọn alagbapa naa le tu ni Aden, wọn yi akọsilẹ nipa iṣẹ wọn pada si kikọ awọn ọmọ ogun UAE ni iṣẹ. Awọn wọnyii ni yoo kọ awọn eeyan ni Yemen. Eeyan to le ni ,ejila la tun ba sọrọ, ti wọn si fidi rẹ mulẹ pe lootọ ni ọr ri bẹẹ. Lilo awọn ọmọ orile-ede Yemen fun ipaniyan naa tumọ si pe ẹnikẹni ko le ronu kan UAE pe oun lo wa nidi rẹ. Gbigbe iṣẹ agbenipa fawọn eeyan Yemen tumọ si pe o maa nira lati mọ pe orilẹede UAE lo wa nidi iṣekupani naa. Lọdun 2017, UAE ṣe iranwọ lati kọ ile igbimọ aṣofin, eyi to wa lara awọn nkan ti Emirati ṣe agbatẹru rẹ, Emirati yii lo jẹ ikọ ologun to n ṣakoso agbarijọpọ awọn sọja kaakiri guusu Yemen. Ikọ ologun yii n ṣiṣẹ lẹkun Guusu Yemen fun ijọba orilẹede Yemen, amọ lati UAE ni o ti n gba aṣẹ. Kii ṣe iwaju ogun nikan lawọn lawọn omogun yii ti gba idanilẹkọ. Awọn kan wa lara wọn ti wọn ti gba ẹkọ lori iṣekupaniyan, gẹgẹ bi ami kan to tu aṣiri ṣe sọ fun wa. Ẹni to tu aṣiri naa sọ nipa orukọ mọkanla ọmọ ẹgbẹ al-Qaeda tẹlẹ ti wọn n ṣiṣẹ pẹlu ikọ STC bayii. A ba orukọ Nasser al-Shiba pade ninu iwadii wa, ọga ni o jẹ ninu ẹgbẹ al-Qaeda tẹlẹ. Koda o lọ sẹwọn lori eṣun igbesunmọmi, amọ, o pada gba ominira nigba to ya. Minisita ijọba Yemen kan sọ fun wa al-Shiba to jẹ afurasi ninu ikọlu ọkọ oju-omi ijagun orilẹede Amẹrika USS Cole ninu eyi ti awakọ oju omi mẹtadinlogun to jẹ ọmọ Amẹrika ti padanu ẹmi wọn lọdun 2000. Ọpọ lo sọ fun wa pe o wa lara awọn ọga to n dari ọkan lara awọn ikọ ologun ajọ STC. Agbẹjọro Huda al-Sarari ti n ṣe iwadii bi ikọ ologun yii ti UAE n ṣe atilẹyun fun ṣe n tẹ ẹtọ ọmọniyan mọlẹ. Ọpọ lo ti n dunkoko mọ ọ nirori iṣẹ iwadii to n ṣe, ọmọkunrin rẹ ọmọ ọdun mejidinlogun lo fori faa. Aya ni wọn ti yinbọn fun un loṣu kẹta ọdun 2019 lọna rẹ si ile epo, oṣu kan si asiko ti wọn yinbọn fun un lo dagbere faye. Nigba ti Huda bẹrẹ iṣẹ rẹ pada lẹyin ti ọmọ rẹ ku, o ni, awọn kan kilọ foun pe ki oun da iṣẹ naa duro. wọn sọ pe ''ṣe ọmọkunrin rẹ ti a pa ko to ẹ ni? Ṣe o fẹ ki a pa omiran ni?'' Iwadii ti olupẹjọ ijọba ti Aden dari rẹ fihan pe ọmọ ẹgbẹ ikọ kan to n kọju ija si awọn agbesunmọmi eyi ti UAE n ṣe atilẹyin fun lo ṣekupa Moshen. Awọn eeyan to wa ni ọfiisi olupẹjọ ijọba ti a ko le darukọ sọ fun wa pe iṣẹlẹ iṣekupani to wọ pọ ti da ibẹrubojo silẹ eyi to jẹ kawọn naa maa bẹru lati fẹ beere fun idajọ ododo lori ẹsun to nii ṣe pẹlu awọn ologun ti UAE n ṣe atilẹyin fun. Iwe atẹjiṣẹ kan lati ọwọ UAE lo lu sita fidi rẹ mulẹ pe Spear si gbowo lọdun 2020, amọ, ko si ẹni to mọ ohun ti owo naa wa fun. A beere lọwọ oludasilẹ ikọ Spear, Abraham Golan, boya awọn to n ba a ṣiṣẹ ṣe idanilẹkọ fun Emiratis lori iṣekupaniyan, ṣugbọn ko fesi. Gbogbo ẹsun to wa ninu iwadii wa ni a bi ijọba UAE leere. Ijọba UAE sọ pe irọ pe oun doju ija kọ ẹnikẹni to ni ohunkohun ṣe pẹlu igbesunmọmi, ati pe oun ṣe atilẹyin fun kikọju ija si igbesunmọmi ni Yemen nigba kugba ti ijọba Yemen pe oun. Ijọba UAE sọ pe ''oun ti gbe igbesẹ ni ibamu pẹlu ofin to de awọn orilẹede lagbaaye lasiko awọn ikọlu to waye.'' A beere lọwọ ileeṣẹ ijọba Amẹrika to n ri si ọrọ eto abo lati sọ fun wa nipa ikọ Spear, ṣugbọn wọn kọ lati sọrọ. Ikọ ọtẹlẹmuyẹ ijọba Amẹrika sọ ninu atẹjade kan pe ''irọ ni ero awọn eeyan kan pe ajọ CIA yọwọ ninu ija ti wọn n sọrọ rẹ.''
"Àwọn olùgbé Gaza kan kọ̀ láti f'ìlú sílẹ̀  bí Isreal ṣe ń gbáradì láti bẹ̀rẹ̀ ikọlù abẹ̀ ilẹ̀,Awọn mọlẹbi kan taku, wọn ni awọn ko ni i kuro ni Ariwa Gaza bi Isreali ṣe n pete ati ko wọn kuro lalaafia. Gbedeke akoko ti orilẹ ede Israel fun awọn olugbe  ariwa Gazalati kuro ni agbegbe naa ti kọja, ṣugbọn awọn kan  ninu awọn eniyan naa sọ pe ko si ibi ti awọn n lọ. Gbedeke akoko ti Israel fun awọn eniyan ariwa Gaza ti kọja, ṣugbọn awọn olugbe agbegbe naa kan bii Mohamed Ibrahim, ni awọn ko ni lọ si ibi kankan. Mohamed, ẹni ọdún mejilelogoji,  sọ pe oun ko ni fi ilu oun silẹ, ati pe ko si ibi ti oun n lọ. O jokoo sinu yara kan pẹlu awọn ẹbi ati ibatan ti wọn wa a wa lati agbegbe miiran wa, awọn kan ninu wọn n rojọ, ti awọn miiran si n woju awọn ẹrọ ibaraẹni ṣọrọ wọn lati mọ nipa awọn iroyin to n lọ lori ikọlu to n waye laaarin orilẹ ede wọn ati Israel. “Emi ko le sa lọ si ilu miiran koda ti wọn ba fẹ run ile mọ wa lori, ibi yii ni maa wa.” Mohamed atawọn ẹbi rẹ o ti rin yika gbogbo agbegbe ti o yi Ilu Gaza ka. “Nigba ti ado oloro n dun lakọlakọ ni nnkan bii aago meji oru lọjọ Aiku, emi, iyawo àtawọn ọmọ mi mẹrin fẹsẹ fẹ.” Wọn fi ile wọn silẹ ni Jabalia lọ si agbegbe Sheikh Radwan, ṣugbọn wọn gbọ pe agbegbe naa yoo ni idojukọ ikọlu lorisirisi, ti wọn si tun gbabọ lọ si eti Ilu Gaza kan. O ni oun ko ro pe o jẹ ohun to tọna fun wọn lati kuro ni ariwa Gaza, gẹgẹ bi ikilọ Israeli pe ki awọn eniyan ko kuro. “Wọn ni ka lọ si guusu Gaza, nibo ni emi ati ẹbi mi yoo lọ?"" Mohamed beere. Awọn ọmọ rẹ n safẹku ọgba wọn. Ọmọ rẹ Ahmad ti o fẹran lati ma wa kẹkẹ ni ayika adugbo wọn pẹlu ọrẹ rẹ. O n beere lọwọ baba rẹ boya ọrẹ oun si wa laaye bii, ṣugbọn ko si ọna lati de ọdọ rẹ. Ni agbegbe kan ni ẹgbẹ ọdọ rẹ, Abo Jameel, ẹni ọdun medinlogoji n wa bi o ṣe maa ri omi ninu opa omi kan to wa nilẹ. “Fun ọjọ mẹjọ bayii ko si ounjẹ tabi omi,” o sọ pe Israel ti ge ina mọnamọna ati omi ni Gaza, ti wọn si faaye gba epo rọbi ati awọn ohun amayedẹrun miiran lati wọ ibẹ. Jameel fi kun pe “Ko si omi, ko si ina, ko si igbesi aye to rọnu ati pe ninu ibanujẹ oun pẹlu awọn ọmọ rẹ marun-un ti wọn pinnu lati duro wa. O ni ọmọkunrin meji ati ọmọbirin mẹta. ""O fi kun pe ki si ilu to dabi ilu o un ti awọn ko si ni kuro ninu ilu naa koda ki wọn fẹ gba ẹmi awọn. Hamas sọ pe eeyan to le ni 400,000 ninu awọn eniyan 1.1 milionu ti wọn n gbe ni ariwa Gaza ni wọn ti kuro ninu ilu naa latari aṣẹ ti ilẹ Israeli pa fun wọn. O ṣeeṣe ki Isreal ṣe ikọlu si wọn lati ilẹ laipẹ. Awọn ile-isẹ iroyin ni agbegbe naa ọkan lara awọn ikọ ọmọ ogun Hamas ti o farapamọ ni agbegbe naa ni wọn pa. Ilu Sderot ni Israel ni ko si awọn eniyan kan nibẹ mọ lẹyin ti awọn alaṣẹ ti ni ki gbogbo wọn fi agbegbe naa silẹ. Kaakiri gbogbo agbegbe naa ni awọn ọmọ ogun wa ti eyi ko si le ṣẹyin bi olootu ijọba Israel, Bejamin Netanyahu ti jẹjẹẹ lati fopin si ikọ ọmọ ogun Hamas léyin ti wọn ṣe ikọlu si wọn. Gbogbo ilero ti owọ inu ilu naa ni wọn ti n gbo ariwo bi iho ibon se n dun lakọlakọ ti gbogbo awọn oju opopona si kun fun awọn ọmọ ologun ti wọn di ra wamuwamu Eeyan to le ni 1,300 lọ ti wọn ti jade laye ni ilẹ Israeli latari ikọlu aala to waye ni ilẹ naa, ti wọn si fi 126 si ahamọ. Bakan naa ni awọn to ti padanu ẹmi wọn ni Palestine ti wọ 2,383 ti awọn to si farapa ti wọ 10,184 gẹgẹ bi iroyin ti ileeṣẹ eto ilera Palestine fi lede. Awọn ọmọde Ilu Gaza si n ṣere ni oju opopona titi di asiko yii bi wọn ṣe n lo asiko ti gbogbo nnkan fi lọ silẹ yii lati ṣere. Bi idaji awọn olugbe Gaza ni ọjọ ori wọn ko i tii pe ọdun mejidinlogun ti awọn ọmọde too si ti ba ogun lọ ti le ni 700. Awọn alaṣẹ Hamas ti ni ki awọn eniyan ma kuro ni ariwa Gaza lati maa lo wọn gẹgẹ bi ohun idaabobo lọwọ ikọlu amọ ikọ Hamas jiyan eyi. Ti Israel ba tẹsiwaju lati ṣe ikọlu si ariwa Gaza lati inu ilẹ, o ṣeeṣe ki ija tẹsiwaju fun ọpọ oṣu to si le pa agbegbe naa run patapata. Ẹgbẹẹgbẹrun awọn ara ilu lo ṣeeṣe ki wọn ba ikọlu naa lọ."
"Donald Trump gbìyànjú nípa ètò àlááfíà ló jẹ́ kí n fàá kalẹ̀ fún àmì ẹ̀yẹ Nobel Peace Prize- Christian Tybring- Gjedde,Wọn ti fa Aarẹ ilẹ Amerika, Donald Trump kalẹ fun ami ẹyẹ Nobel Peace Prize ti ọdun 2021. Ọkunrin kan ti orukọ rẹ n jẹ Christian Tybring- Gjedde, to jẹ ọkan lara awọn ọmọ ile igbimọ aṣofin orilẹ-ede Norway lo fa Trump kalẹ fun ami ẹye naa. Gjedde sọ fun ileeṣẹ iroyin Fox pe Aarẹ Trump yẹ lẹni to n gba ami ẹyẹ naa fun iṣẹ ribiribi to ti ṣe lati jẹ ki alaafia wa laarin awọn orilẹ-ede kan lagbaye. O ni ""ami ẹye ọhun yẹ Trump gan ni nitori o gbiynaju lati jẹ ki alaafia wa laarin awọn orilẹ-ede kan agbaye ju awọn eeyan miran to ti gba ami ẹyẹ naa ṣaaju rẹ."" Ninu iwe to kọ si awọn igbimọ to n fun eeyan ni ami ẹyẹ ọhun, o sọ pe ijọba Trump gbiyanju lati lati jẹ ki alaafia gbilẹ laarin ijọba ilẹ United Arab Emirates ati Israel. Gjedde sọ fun ileeṣẹ iroyin Fox pe kii ṣe pe oun gba ti Aarẹ Trump to bẹ lo jẹ ki oun faa kalẹ fun ami ẹyẹ naa, ṣugbọn o n gbiyanju tirẹ to ba jẹ ni ti eto alaafia. O ni ""O yẹ ki awọn igbimọ to n ri si ami ẹyẹ ọhun wo ti awọn akitiyan Trump gẹgẹ bi ohun amuyẹ fun ami ẹyẹ ọhun, kii ṣe iwa rẹ."" Aṣofin naa ni pupọ ninu awọn to ti gba ami ẹyẹ naa ṣeyin, bii Aarẹ ana l'Amẹrika, Barack Obama, ko ṣe to ohun ti Trump ti ṣe."
Wo bí ìgbé ayé ṣe rí ní Gaza látìgbà tí Israel ti bẹ̀rẹ̀ ìkọlù rẹ̀,Lati igba ti akọtun wahala ti bẹrẹ laarin Israel ati ikọ Hamas ni Gaza ọpọ ẹmi lo ti ku ti ẹgẹlẹgbẹsi ti di alarinkiri ati alainilelori. Akọroyin kan lati agbegbe Gaza, Plestia Alaqad ti n ṣe oniruuru awọn fidio kekeke lati fi ṣe apejuwe ohun ti oju rẹ n ri lọwọ pẹlu bi wahala naa ṣe n tẹsiwaju. O ni ọpọlọpọ igba ni oun ti ni lati ṣi kuro ni agbegbe kan bọ si omiran nitori pe ko si ibi ti ewu ko si bayii bi ikọlu naa ṣe n waye. Ninu fidio yii, o ṣe alaye bi o ṣe jẹ wi pe inira ni oun fi n mi ati gbogbo eruku iyanrin ti awọn ado oloru to rọ lu awọn ile n ko ranṣẹ kaakiri ayika rẹ.
"""Bí mo ṣe ń rọbí lọ́wọ́ ní Gaza ni àdó olóró orílẹ̀-èdè Israel ń dún léraléra"",Oṣu kan sẹyin ni asiko ikunlẹ to fun Jumana Emad, to jẹ alaboyun. Pẹlu idunnu ati ayọ lo fi n pin aworan oyun rẹ pẹlu ikun nla fun awọn ọrẹ ati mọlẹbi rẹ, to si n duro de ọjọ ikunlẹ naa. Ayẹwo ti fi han ṣaaju pe ọmọbinrin lo wa ninu rẹ, pẹlu ayọ si ni ọkọ rẹ fi di ẹru ọmọ silẹ lọna ati lọ sile iwosan, toun pẹlu ọmọ wọn to jẹ ọmọmọdun mẹrin. Amọ lojiji ni gbogbo eto naa dojude lẹyin ti ẹgbẹ agbesumọmi Hamas kọlu Israel. Ninu ikọlu naa ni Hamas ti ṣekupa eeyan 1,400 ti wọn tun ji eeyan 200 mii gbe lọ lọjọ keje, oṣu keje, ọdun 2023. Ṣugbọn orilẹ-ede Israel ko duro rara ki oun naa to bẹrẹ si  n da ado oloro pada si agbegbe Gaza, ninu eyii ti Hamas ti sọ pe eeyan 7,000 ti dagbere faye. Jumana sọ fun BBC pe “Ẹru ba mi gidi. Bi mo ṣe n rọbi lọwọ ni mo n gbọ iro ado oloro to n dun leralera.” Ẹni ọdun marundinlọgbọn naa, to jẹ akọroyin sa kuro nile rẹ gẹgẹ bii aṣẹ ijọba Israel. Ọjọ keji ti Israel bẹrẹ si n ju ado oloro si Gaza lo kuro nibẹ lọ si agbegbe Guusu. Aṣọ kan ṣoṣo, baagi kekere pẹlu agolo miliki kan ṣoṣo ni Jumana mu kuro nile ko to salọ si ọdọ ibatan rẹ kan. Jumana ṣalaye siwaju si pe “A ko le sun loru nitori bi ọpọ ado oloro ṣe n dun lẹmọlemọ. “Nigba to ya, a kuro nibi ti a wa lọ si ibomiran. Mo ri awọn alaboyun bii temi ti awọn naa n rin kaakiri nitori o ṣoro fun wa lati lọ ra ounjẹ.” O ṣalaye nipa bi wọn ko ṣe ri ina mọnamọna lo ati bi okun ẹrọ ayelujara ṣe ja. Yatọ si inu ibẹrubojo ti wọn wa, o ni wọn ko tun ri omi mu. Nigba ti yoo di ọjọ kẹtala, oṣu Kẹwaa yii ni Jumana bẹrẹ si  n rọbi. Ṣaaju ikọlu naa lo ti kọkọ murasilẹ lati lọ sile iwosan Al-Shifa niluuu Gaza lati bimọ amọ erongba rẹ ko bọ si bo ṣe lero. Lẹyinorẹyin, o lọ sile iwosan Al-Awda to wa nilu Nuseirat, eyii t jẹ ile iwosan kekere. O ni o ṣoro lati ri dokita ti yoo gbẹbi oun nibẹ. “Awọn awakọ ero n bẹru bẹẹ ni awọn ọkọ ile iwosan ‘ambulance’ ko ri aye lati gbọ ti alaboyun kankan.” Ninu ọrọ rẹ, asiko ikunlẹ naa nira gidi nitori bi ado oloro ṣe n balẹ n itosi ile iwosna. O ni “Ado oloro n balẹ sori ile to wa lẹba ile iwosan naa, ado oloro ọhun dun to bẹẹ ti mo ro pe o ti balẹ sile iwosan ti mo wa.” “Iṣẹju-iṣeju ni wọn n gbe awọn to farapa wọ ile iwosan ọhun, bẹẹ ni mo n gbọ ti awon eeyan n kigbe lọtun-losi.” Lẹyinorẹyin, Jumana bi ọmọ obinrin jojolo. Ajọ United Nations Population Fund (UNFPA) ni nnkan bii ẹgbẹrun lọna aadọta alaboyun lo wa ni Gaza, ti ẹgbẹrun marun un abọ ninu wọn yoo si bi ọmọ laarin ọgbọn ọjọ si asiko yii. UNFPA sọ pe ọpọ ile iwosn lo kun fọfọ, ti oogun atawọn ohun elo itọju mii i ti n tan nibẹ. Lẹyin ọjọ kan to bi ọmọ tan, Jumana fi fidio ara rẹ ati ọmọ naa ranṣẹ ninu ọkọ ero kan. O ti kuro nile iwosan bayii lati darapọ mọ awọn mọlẹbi rẹ, amọ o ni oun ko le ṣalaye tan ohun ti oju oun ri lariko irọbi. Jumana ni ko rọrun lati bimọ niru asiko bayii, paapaa latari ohun ti oun la tun la kọja. O ni “Ti kii ba ṣe ti ogun to waye ni, yoo wu mi lati ṣe ajọyọ nla lẹyin ọsẹ kan ti mo bimọ tan.” “Yoo wu mi lati fiwe pe gbogbo awọn mọlẹbi mi sibi ayẹyẹ naa lati ṣe Aqiqah fun ọmọ naa.” Bo tilẹ jẹ pe o ni oun ko mọ ohun ti yoo ṣẹlẹ lọjọ iwaju nipa ogun to n lọ lọwọ, o ni inu oun dun fun ọmọ tuntun jojolo naa nitori pe “ọmọ naa ni ireti mi lẹyin ti ogun ba pari.”"
""
Èmi ni Fẹla tuntun àsìkò yìí – Portable,Gbajugbaja olorin takasufee nni, Habeeb Okikiọla ti ọpọ awọn ololufẹ rẹ mọ si Portable ati Zazu ti sọ pe oun ni Fẹla Anikulapo-Kuti asiko yii ti aye n pokiki rẹ lọwọ. Portable ni kii ṣe pe oun loun n deede bẹrẹ sii pe ara oun ni orukọ naa, bi ko ṣe pe awọn ololufẹ ti wọn fẹran oun ni wọn n pe oun ni Fẹla asiko yii Ilu-mọ-ọn-ka olorin naa ti wọn tun n pe ni Ọmọlalọmi lo sọrọ yii nibi ifọrọwerọ to ṣe lori eto Bae U Barbi to pe ni Curiosity Made Me Ask. Portable, nigba to n sọrọ, ṣalaye pe “Emi kọ ni mo fun ara mi ni orukọ  ‘Ọmọ tuntun Fẹla’ yii. Awọn ololufẹ mi lo fun mi lorukọ naa. “Ṣe ẹ mọ pe mo ni ọpọ awọn ololufẹ, awọn ololufẹ mi lo si gbe mi de ipo ti mo wa loni. “Eeyan ni lati ni igboya, nitori pe kiniun kii bẹru lati da rin laginju.” Bakan naa ni Portable tun sọ pe ọpọ igba loun ti sọ fawọn eeyan lati yee pe oun ni olorin takasufee to ṣẹsẹ n dide bọ, o loun ti gbajumọ. O sọ pe igba wo loun fẹẹ dide nigba ti wọn ba n fi ojoojumọ pe oun olorin to ṣẹṣẹ n dide bọ pẹlu orukọ toun ti ni kaakiri agbaye. Ninu ọrọ rẹ, o ni “Olorin wo lẹyin mọ to ga ju mi lọ lorileede? Emi ni ẹni ti wọn n sọrọ nipa ẹ lasiko yii. Olorin to n tan kaakiri. “Ọrọ mi n lọ kaakiri, awọn aṣa mi n tan kaakiri, irin ati igbesẹ mi n tan kaakiri, bẹẹ ni imura mi n tan kaakiri. “Lọdun to kọja, mo jẹ olorin to ṣẹṣẹ n dide bọ, mo tun n dide bọ lọdun yii. Mo ma maa dide lojoojumọ naa ni. “Ojoojumọ ni ogo mi ma maa tan sii. Fẹla tuntun. Gbogbo ọdun ni ọdun temi.”
""
""
Iyabo Ojo bèèrè 1bn lọ́wọ́ Naira Marley,Gbajumọ oṣerebinrin, Iyabo Ojo, ti beere biliọnu kan Naira lọwọ akọrin takasufe, Naira Marley. Ninu atẹjade kan ti Arabinrin Ojo fi si ori Instagram rẹ lọsan ọjọ aje, lo ti kede pe oun beere owo naa lọwọ Azeez Fashola, nitori pe o ba oun l’orukọ jẹ. Ọsẹ to kọja ni agbẹjọro Naira Marley kede pe akọrin naa n beere ọgọrun miliọnu Naira lọwọ Iyabo Ojo, to si tun ni o gbọdọ tọrọ aforiji lọwọ oun ninu iwe iroyin kan. Naira Marley fi ẹsun kan Iyabo Ojo ati awọn eeyan mii, to fi mọ ileeṣẹ iroyin Punch, pe wọn ba oun lorukọ jẹ nitori iku akọrun, Imole aloba, ti ọpọ mọ si Mohbad. Akọrin naa sọ pe awọn ọrọ ti Arabinrin Ojo sọ, n tọka si oun gẹgẹ bi ẹni to pa Mohbad. Ileeṣẹ orin Naira Marley lo gbe awọn orin Mohbad jade nigba aye rẹ. Ṣugbọn ninu iwe ipẹjọ ti oun naa fi sita gẹgẹ bi esi si Naira Marley, Iyabo Ojo sọ pe oun gbe igbesẹ naa nitori pe agbẹjọro rẹ, Olalekan Ojo, ko fun oun ni iwe ipẹjọ lọna to yẹ, to si tun dunkooko mọ oun lori ayelujara. Ileeṣẹ ofin to n ṣoju oṣerebinrin naa, Maverick Forte Legal, sọ ninu iwe ti wọn fi ranṣẹ si agbẹjọro Naira Marley, eyi ti Iyabo fi ẹ̀dà rẹ si Instagram, pe awọn pinnu lati fi esi fun -un, lẹyin ti iwadii fihan pe lootọ, lati ọdọ agbẹjọro Olalekan Ojo, ni iwe ẹjọ naa ti wa, botilẹ jẹ pe titi di asiko yii, wọn ko fi iwe ranṣẹ si onibaara awọn, bu ori ayelujara ti wọn fi si lọ. “Onibaara wa (Iyabo Ojo) ri bi ileeṣẹ amofin to n ṣoju Naira Marley, ṣe fi iwe ẹjọ ti wọn pe e si ori ayelujara, lai kọkọ fi ranṣẹ si ẹni ti wọn n ba ṣe ẹjọ, gẹgẹ bi ọna lati ba orukọ rere rẹ jẹ. “Yatọ si eyi, igbesẹ naa jẹ amọọmọ ṣe, lati le fi sinu ewu eebu lori ayelujara, aibalẹ ọkan, to si tun le mu ki awọn ileeṣẹ to n ba polowo ọja o sa kuro lọdọ rẹ.” Ileeṣẹ agbẹjọro to n ṣoju Iyabo Ojo sọ pe awada ni awọn nnkan ti Naira Marley n beere lọwọ rẹ jẹ. Wọn ni, awọn ko si ni tẹti lati gbe ọrọ lọ sile ẹjọ, to ba fi kọ lati da awọn ibeere rẹ nu. “Onibaara n beere fun biliọnu kan Naira fun pe awọn agbẹjọro Naira Marley fi iwe ipẹjọ rẹ si ori ayelujara, pẹlu erongba lati ba a lorukọ jẹ. “Igbesẹ wọn ti mu ki onibaara wa padanu awọn ọna ti owo n gba wọle fun, to si tun sọ ọ di eniyan yẹpẹrẹ loju awọn eeyan ni Naijiria, nilẹ okeere, ati lọdọ awọn ileeṣẹ to jẹ aṣoju fun. Wọn tun sọ ninu iwe naa pe, onibaara awọn tun le beere biliọnu kan miran, fun pe ori ayelujara ni wọn fi iwe ipẹjọ wọn si, lai kọkọ fi ranṣẹ si i.
Mayowa Omoniyi: Olùkọ́ rẹ̀ ní òun ni atagìtá ''Hawaiian guitar'' tó kéré jùlọ lágbàáyé,Omo ti yoo ba jẹ asamu, kekere ni yoo ti maa jẹ ẹnu samu samu. Bẹẹ ni ọrọ Mayowa Omoniyi jẹ, ọmọ ọdun mẹtala to pegede ju agbalagba miran lọ ninu gita tita. Nigba to n ba BBC Yoruba sọrọ, Mayowa ni baba oun lo kọ oun bi wọn se n ta jita, bakan naa si ni oun le tẹ duuru pẹlu. O ni ko si orin Ebenezer Obey, Sunny Ade, takansufe tabi orin ẹmi ti oun ko le tẹ jita si gẹgẹ bii akọsẹmọsẹ atajita. Nigba tawọn naa n sọrọ nipa bi Mayowa ti dangajia si ninu jita tita, Taiwo Omoniyi, tii se baba Mayowa ati ibeji rẹ, Kehinde fidi rẹ mulẹ pe Mayowa ti kọja ipo tawọn wa ninu jita tita. Bakan naa ni olukọ to n kọ Mayowa ni ohun elo orin, Samson Akinola ni iwadi oun fihan pe lọwọ lọwọ bayii, Mayowa Omoniyi ni atajita to kere julọ lagbayee. O ni ko si irufẹ orin ti Mayowa ko le ta jita si.
Wo ìtàn ẹ̀bi Fela Anikulapo Kuti àti ẹ̀kọ́ tó yẹ kí o kọ́ nípa àwọn ọmọ tó dàgbà níbẹ̀,Ti a ba n sọrọ nipa idile lorilẹede Naijiria, ọkan gbọgi ni idile Kuti, ti wọn si jẹ ilumọka. BBC tẹ ọkọ leti lọ niluu Abeokuta nipinlẹ Ogun nibi ti idile Kuti tẹdo si ati ibi ti kọ ile si, eyi lo fihan pe ilu Abeokuta ni idile Kuti ti wa. Ile idile Kuti ti le ọgọrun ọdun bayii, ti ijọba si sọ ibi iko nnkan isẹmbaye si Ọpọ awọn eeyan ni idile yii ni wọn jẹ ilumọka ati gbajumo lọrilẹede Naijiria, ti wọn si ti ko ipa ribiribi ninu dida asa ati ise ilẹ Yoruba. Se ka sọrọ nipa Orin kikọ ni, eto ilera ni, jija fẹtọ ọmọniyan, ati bẹẹlọ, ẹbi Kuti ti se gudugudu meje yaya mẹfa. Olori idile naa, Josiah Jesse Ransome Kuti jẹ ọmọ bibi Egba ti wọn bi lọjọ kinni oṣu kẹfa ọdun 1855. Olusọ aguntan ni Josiah, to si jẹ olori ile ijọsin Church Missionary Society ni ọdun 1871. Isẹ olukọ ni Josiah fi bẹrẹ niluu Abeokuta sugbọn o pada fi isẹ naa silẹ , to si bẹrẹ si ni kọ awọn eeyan bi wọn se n kọrin. Lara awọn ọkan lara orin ti Josiah kọ ni awọn Ẹgbam Isẹ Agbẹ ati Ẹjẹ ko ọmọde wa. Josiah ku ni ọdun 1930 ni ẹni ọdun marinlọgọrin, to si fi ọmọ silẹ laye. Amọ ko si bi a se fẹ darukọ eeyan ninu idile Kuti, ti a ko ni darukọ obinrin akikanju to jẹ obinrin akọkọ to wa mọto ayọkẹlẹ ni Naijiria. Orukọ rẹ ni Mama Olufunmilayo Ransome-Kuti, orukọ ọkọ rẹ ai ni Oludotun Ransome Kuti. Akọsilẹ wa pe Mama Funmilayo Ransome-Kuti lo lewaju awọn obinrin nilu Abeokuta, tii se olu ilu ipinlẹ Ogun bayii, lati tako owo ori sisan lasiko eebo amunisin. Iwọde naa si rinlẹ debi pe ọrọ naa ni Alake to wa lori oye lasiko naa ba kuro lori itẹ. Bakan naa lo tun maa n gbena woju awọn adari ilu tlọkan o jọkan, ti iwa rẹ yii si jẹ ko di ilumọọka. Lara awọn to gbẹyin Josiah ni Fela Anikulapo-Kuti, Beko Ransome-Kuti, Olikoye Ransome Kuti, Professor Wole Soyinka, Femi Ransome Kuti ati Segun Kuti. Ẹ wo fọnran yii lati mọ si nipa idile Kuti ti ilu Abeokuta
Awọn amúgbálẹ̀gbẹ́ Mohbad wọ́ Bàbá rẹ̀ lọ iléẹjọ́ fún ẹ̀sùn ìbanilórúkọjẹ́,Awọn amugbalẹgbẹẹ gbajugbaja olorin takasufe to di oloogbe lọdun to kọja, Ilerioluwa Aloba ti ọpọ mọ si Mohbad ti wọ Baba akọrin takasufe naa, Joseph Aloba lọ si Ileẹjọ fun ẹsun ibanilorukọjẹ, ti wọn si n bere fun igba milọnu naira. Ni bi ọsẹ diẹ sẹyin ni Baba Mohbad sọ sita nigba to n kopa ninu ifọrọwerọ kan pe ọmọ oun ni akọsilẹ awọn dukia rẹ silẹ ko to di pe o jade laye. Mohbad, ẹni ọdun mẹrindinlọgbọn, di oloogbe ninu oṣu kẹsan an ọdun 2023, ti rẹ si da ọpọlọpọ ariwo silẹ. Ninu atẹjade ti awọn amugbalẹgbẹ Mohbad fi sita lati tako ọrọ ti Joseph Aloba sọ, wọn jẹ ko di mimọ pe awọn ko fi igba kankan kede sita pe Mohbad ni akọsilẹ dukia tabi iwe akọsilẹ ogun kankan. Wọn si rọ Baba oloogbe naa lati jina si awọn iroyin ofege ti o le ṣi araalu lọna. Bakan naa ni wọn tun fi iwe ẹjọ ransẹ si Baba Mohbad pe ko kede sita pe oun kọ sọ bẹ tabi ko san owo to to igba milọnu naira. Ninu iwe ti wọn fi pe ẹjọ naa, awọn alakoso naa salaye pe ko si ẹnikẹni to sọ ohunkohun nipa akọsilẹ dukia fun Baba Mohbad, ati pe n ṣe lo sọrọ naa sita lati si awọn ọmọ Naijiria lọna. Awọn amugbalẹgbẹ olorin takasufẹ to di oloogbe, Mohbad, ti sọrọ lori lori ayẹwo iku rẹ ati lori ọrọ ogun rẹ to n lọ nigboro. Lati igba ti ọdọkunrin naa ti jade laye ni ọpọ araalu atawọn ololufẹ rẹ ti n reti iroyin nipa ibi ti ọlọpa ba iṣẹ de. Ọjọ kejila, oṣu Kẹsan an, ọdun 2023 ni Mohbad jade laye, iroyin iku rẹ si migboro titi, paapaa laarin awọn ọdọ atawọn ololufẹ rẹ. Lẹyin iku Mohbad ni awọn eeyan n sọ pe iṣẹlẹ naa lọwọ eeyan ninu, eyii to mu ki awọn eeyan kan bii Naira Marley, Sam Larry, nọọsi to tọju rẹ, atawọn afurasi mii dero atimọle. Gẹgẹ bii ohun ti awọn amugbalẹgbẹ naa sọ, awọn ko mọ nnkankan nipa ogun Mohbad nitori agbẹjọro rẹ ko mẹnuba ọrọ ogun kankan. Awọn amugbalẹgbẹ oloogbe ọhun lo fi ọrọ naa lede ninu atẹjade kan loju po X rẹ. Atẹjade naa ni “O ti to oṣu diẹ ti Mohbad ti lọ amọ bii ana lo ri loju wa. “A mọ̀ pe ko si ohunkohun to le da pada saye mọ ṣugbọn a ti fọwọsowọpọ pẹlu awọn agbofinro lati ṣe ọfintoto bi iṣẹlẹ naa ṣe jẹ... A fẹ lo akoko yii lati sọ awọn ododo kan lati kapa awọn iroyin ofege to n lọ nigboro. Wọn ni awọn ọlọpaa ti pari ayẹwo oku Mohbad, ṣugbọn yoo to oṣu diẹ ki wọn to kede esi ayẹwo ọhun, eyii ti wọn fi ṣọwọ soke okun. Atẹjade naa tẹsiweaju pe “Ko si eyikeyi ninu awọn alabaṣiṣẹ Mohbad tabi agbẹjọro rẹ to sọrọ nipa ogun (gẹgẹ bii iroyin ẹlẹjẹ ti awọn kan  gbe kiri)  fun awọn mọlẹbi rẹ tabi araalu. “A fẹ rọ awọn eeyan ki wọn dẹkun ati maa gbe iroyin ẹlẹjẹ nipa ogun Mohbad kiri. Wọn pari atẹjade naa pe wọn ti gbe agadagodo si ẹnu apo iṣuna oloogbe naa lati ọjọ to ti jade laye titi di akoko yii, eyii ti awọn yoo fi iṣakoso rẹ fun awọn mọlẹbi rẹ lẹyin abajade iwadii awọn agbofinro.
Dey play, Idan, Floating Berries, àti àwọn àṣà ṣajẹ tó milẹ̀ tìtì ní 2023,Oriṣiriṣi iṣẹlẹ lo ṣẹlẹ ni Naijiria lọdun 2023. Bi iṣẹlẹ kọọkan, ninu eyi ta a ti ri idibo gbogboogbo, ọwọn gogo Naira, ati awọn mii ni ẹka amuludun, ṣe waye, ni wọn fi awọn nnkan iranti silẹ. Oriṣiriṣi ṣajẹ lo jade lati ara awọn iṣẹlẹ naa, ati lati ọdọ awọn amuludun, eyi ti awọn ọmọ Naijiria, paapaa awọn ọdọ ti sọ di aṣa ti wọn n da nigboro bayii. A ṣe agbeyẹwo diẹ lara awọn to wọpọ ninu awọn ṣajẹ to milẹ titi lọdun 2023. Awọn ọdọ Naijiria lo ṣa ba ma n da aṣa yii. O jẹ na ti wọn fi ma n sọ fun eeyan lati ye e tan ara rẹ jẹ tabi fi akoko rẹ ṣofo lori nnkan ti ko ṣe e ṣe. Fun apẹẹrẹ, boya eeyan kan sọ pe Botilẹ jẹ pe idan jẹ ọrọ kan ninu ede Yoruba paapaa ninu iṣẹ awọn pidanpidan, ọrọ naa tun gba ọna ọtọ si gbajumọ laarin awọn ọmọ Naijiria lọdun 2023. Idan di aṣa lẹyin ti Aarẹ Bola Tinubi lo o, lasiko ti ipolongo ibo ọdun 2023 waye. Itumọ ti Idan gẹgẹ bi aṣa ni, ni ẹni to jẹ akinkanju, to n sẹ nnkan ara t tabi to ni agbara. Gbajugbaja akọrin takasufe, Burna Boy, lo kọkọ lo aṣa No Evidence yii. Eyi tumọ si pe ko si bo ṣe mọ ẹjọ ro to, tabi ṣe alaye to, awọn eeyan ko ni i gba nnkan to n sọ gb lai ni ẹri lati fi gbe ẹjọ rẹ l’ẹsẹ. Yatọ si Idan, aṣa ‘Let the poor breathe’ tun ti ẹnu Aarẹ Tinubu jade. Aarẹ Tinubu lo aṣa naa lasiko ipolongo ibo lati rawọ ẹbẹ si awọn olori Naijiria pe ki wọn o jẹ ki awọn alaini lawujọ o rimu mi, paapaa nigba ti wọn ba n ṣe awọn ofin tabi ilana iṣejọba tuntun, to le fun okun mọ awọn mẹkunnu lọrun. Ni bayii, awọn ọmọ Naijiria n lo aṣa ‘Let the poor breathe’ tabi ‘Let the singles breathe’paapaa lasiko ti awọn ololufẹ kan ba fi aworan tabi fidio ara wọn sita.  Eyi tumọ si pe, ki awọn ololufẹ naa ma fi ifẹ yan awọn ti ko ni ololufẹ loju. Colos jẹ adape ọrọ fun oogun oloro Colorado. Ọrọ naa di aṣa ni Naijiria lọdun 2023, pẹlu bi awọn ọdọ ṣe ma n lo o fun ẹni ti iṣe, iwa tabi isọrọ rẹ ko ba ti araye mu. Eyi jẹ ọna lati tka si pe boya oogun oloro lo jẹ ki ẹni naa hu iwa tabi sọrọ bẹẹ. Ọrọ yii ni awọn ọdọ Naijiria fi n ṣe adape fun isẹ ati oṣi eyi ti wọn n pe ni ‘Sapa’. Wn n fi groceries pe Gari – awọn alakọwe lo ma n lo groceries fun awọn oriṣiriṣi nnkan jijẹ ati minu ti wọn n ra ni awọn ile itaja nla. Awọn ọdọ n lo floating berries fun ẹpa ti a fi n mu gari- sẹ ẹ mọ pe ẹpa ma n lefo si ori gari ni.
Èyí ni ìdí tí èsì àyẹ̀wò ikú tó pa Mohbad kò ṣe tíì jáde – Kọmíṣọ́nà ọlọ́pàá Eko,tilẹ jẹ pe oṣu kẹrin ree ti Ileri Oluwa Alọba (Mohbad) ti jade laye, ileeṣẹ ọlọpaa Eko ti fidi ẹ mulẹ, pe esi ayẹwo iku to pa a ko ti i jade. Kọmiṣanna ọlọpaa ipinlẹ Eko, Mustapha Adegoke Fayọde, ṣalaye pe esi ayẹwo naa ko jade nitori eyi to ni i ṣe pẹlu awọn kẹmika ti ara ko fẹ (Toxicological result) ko ti i delẹ rara. Fayọde sọ pe esi nipa awọn kẹmika to wa lara oku naa ti ko ti i jade, ni ko jẹ ki eyi tawọn eeyan n reti pẹlu bọ sigboro aye. Ọga ọlọpaa Fayọde ṣalaye yii lasiko to n tọka aṣeyọri rẹ laarin oṣu kejila ọdun to kọja, si oṣu akọkọ ninu ọdun 2024 yii. O lawọn ko si le gbe ohun tawọn ko ti i ri gba jade. Tẹ o ba gbagbe, ọjọ kejila, oṣu kẹsan-an ọdun 2023 ni Mohbad jade laye. Iku ojiji to pa a naa ru ọpọ eeyan loju lo fi dohun ti gbogbo aye n da si. Paapaa bi wọn ṣe tun sare sin oku naa lọjọ keji lai gbe awọn igbesẹ to yẹ. Wọn pada hu oku Mohbad lati ṣayẹwo ohun to pa a, ọpọ eeyan lo si n reti esi lati ọdun to kọja ti wọn ti wa lẹnu rẹ. Ṣugbọn ọga ọlọpaa Eko ti ni ko ti i jade rara ni.
"Asake, Burna Boy, Davido, Olamide, Tems fìdíjanlẹ̀ ní Grammy Awards ọdún yíì,Bí òde ò bá dùn, bí ìgbẹ́ ni ìlú ń rí... Òde kò dùn fún àwọn olórin tàkasúfèé Nàìjíríà níbi ayẹyẹ ìfúnilámìẹ̀yẹ Grammy Awards. Ayẹyẹ ọ̀hún tó wáyé lópin ọ̀sẹ̀ yìí ni ìkẹfàlélọ́gọ́ta irú rẹ̀ àmọ́ tí àwọn olórin bíi Burna Boy, Davido, Olamide, Ayra Starr, Tems àti Asake kò rí àmì ẹ̀yẹ kankan gbà bọ̀. Olórin orílẹ̀ èdè South Africa, Tyla ló gba àmì ẹ̀yẹ abala orin ilẹ̀ Adúláwọ̀ tó dára jùlọ ìyẹn ""Best African Music Performance"" pẹ̀lú orin rẹ̀ tó pe àkọ́lé rẹ̀ ní ""Water"". Burna Boy tó gba àmì ẹ̀yẹ ""Best Global Album"" lọ́dún 2021 àti Davido pàdánù àmì ẹ̀yẹ náà sọ́wọ́ Shakti. Shakti fi álíbọ̀mù rẹ̀ ""This Moment"" ló fi na ""I told them"" ti Burna Boy àti ""Timeless"" ti Davido láti fi gba àmì ẹ̀yẹ náà. Bákan náà ni Davido àti Burna Boy tún pàdánù àmì ẹ̀yẹ ""Best Global Music Performance"" sọ́wọ́ olórin India, Zakir Hussain pẹ̀lú orin rẹ̀ ""Pashto"" tó ṣe pẹ̀lú Bélà Fleck àti Edger Meyer. Gbogbo abala mẹ́rin tí wọ́n ti forúkọ Burna Boy sílẹ̀ ni kò ti rọ́wọ́ mú ní ọdún yìí bí orin ""All My Life"" Lil Durk tún ṣe ja lulẹ̀ ní abala ""Best Melodic Rap"". Tems, tó gba àmì ẹ̀yẹ Grammy rẹ̀ àkọ́kọ́ lọ́dún tó kọjá ní abala ""Best Melodic Rap"" náà pàdánù àmì ẹ̀yẹ ọ̀hún fún orin tó kọ fún abala ""Visual Media"" lọ́dún yìí. Bákan náà ni orin rẹ̀ tó kọ fún eré fíìmù Black Panther tí Rihanna kọ pàdánù láti gba àmì ẹ̀yẹ bí orin ""What Was I Made For"" tí Billie Eilish kọ fún eré fíìmù ""Barbie"" ṣe gba abala náà mọ lọ́wọ́. Best Global Music Performance Best African Music Performance Best Global Music Album Album of the year Record of the year Song of the year Best new artist Best pop solo performance Best pop duo/group performance Best pop vocal album Best R&B song Best R&B performance Best R&B album Best rap song Best melodic rap performance Best rap album Best dance/electronic recording Best dance/electronic album Best pop dance recording Best rock performance Best rock song Best rock album Best alternative album Best alternative performance Best música urbana album Best folk album Best country album Best country solo performance Best country song Best Americana performance Best Americana album Best traditional pop vocal album Producer of the year, non-classical Songwriter of the year, non-classical Best music video Best song written for visual media Best compilation soundtrack for visual media Best score soundtrack album for visual media Best audio book, narration and storytelling recording Best score for video game or other interactive media Dr Dre Global Impact Award"
""
"Owó tí Alao-Akala san fún mi lásìkò ìpolongo ìbò ni mo fi lu àlùyọ - Taye Currency,Gbajugbaja olorin Fuji ti o tun jẹ ọmọ ilẹ Ibadan, Alhaji Taye Adebisi ti ọpọ eeyan mọ si ""Taye Currency"" ti ṣe alaye bi Gomina tẹlẹri n'ipinlẹ Ọyọ, oloogbe Christopher Alao-Akala ṣe mu ki oun lu aluyọ. O ni miliọnu mọkandinlọgọrun naira(99M) ti gomina tẹlẹ ri ọhun san, lẹyin ti oun kọrin nibi ipolongo ibo rẹ lọdun 2011 lo ṣe bẹbẹ laye oun. Taye Currency ṣe alaye ọrọ naa nibi ode ariya kan ti o ti ṣe ere opin ọdun fun awọn ololufẹ rẹ ni agbegbe Oshodi niluu Eko, ti fọnran ọrọ naa si ti bẹrẹ sini ja rain-rain kaakiri ori ayelujara. Olorin naa ṣe alaye wi pe ẹni ti wọn fi ṣe akoso awọn olorin lati polongo ibo fun Alao Akala ko fi owo jiṣẹ gẹgẹ bi wọn ṣe fi ran an, eyii lo mu ki oun lọ si ile Akala lati lọ fi ẹhonu han. Ni ibi to ti lọ fi aidun inu rẹ han nile Akala lo si ti ṣe oriire, nitori Gomina tẹlẹri naa baa pade, o si ni ki aya rẹ, Arabinrin Kemi Akala bẹrẹ sini mojuto bi wọn ṣe n san owo olorin fuji naa. Lẹyin eyii lo gba miliọnu mọkandinlọgọrun naira fun orin ipolongo ibo ti o kọ lẹyin Ọtunba Alao-Akala jakejado ijọba ipinlẹ mẹtalelọgbọn to n bẹ n'ipinlẹ Ọyọ. Taye Currency ni, ""lọjọ naa, mo wa ni ile gomina tẹlẹri naa. Nigba ti o jade sita, mo bẹrẹ sini pariwo pe wọn ko san owo iṣẹ ti mo ṣe. ""Mo si pinnu pe mi o ni ṣiṣẹ fun wọn mọ. ""Alao-Akala wa pe mi lati mọ iredi ti mo fi n pariwo. Mo ṣe alaye wi pe awọn alakoso ipolongo ibo naa n jẹ mi ni ẹgbẹrun lọna ẹẹdẹgbẹta Naira(#500,000), mi o si ri owo mi gba. Pẹlu iyalẹnu ni Alao-Akala fi ke si aya rẹ, Arabinrin Kẹmi Alao-Akala lati bẹrẹ sini san owo fun mi lati akoko naa lọ"". Lẹyin eleyii ni Taye Currency gba milliọnu mọkandinlọgọrun Naira, ti o si jẹ ere ọgọta milliọnu naira lẹyin ti o san gbogbo gbese to wa lọrun rẹ tan. Taye Currency ni oun ti fi iru igboya naa ba eekan oloṣelu nilẹ Ibadan, oloogbe Oloye Lamidi Adedibu sọrọ ri nigba aye rẹ nitori lẹyin ti oun ṣiṣẹ orin fun oloṣelu naa, awọn ti wọn fi owo ran si oun kọ lati fi owo jiṣẹ. Gbajugbaja olorin, Yinka Ayefẹlẹ naa ti ṣe alaye ti o pọ lori oore ti Alao-Akala ṣe. Yatọ ọrọ ti Ayefẹlẹ fi lede nipa oloogbe naa, o tun kọ orin fun Alao-Akala. Ninu iroyin kan ti a gbe jade ninu oṣu Kinni, ọdun 2022, lẹyin iku gomina tẹlẹri naa, Yinka Ayefele sapejuwe iku Otunba Adebayo Alao Akala, gẹgẹ bi adanu nla fun oun gẹgẹ bi ẹnikan ati idile oun. O ni, ""ko si bi mo ṣe le kọ nipa itan igbesi aye mi laye ti mi o ni kọ nipa Otunba Adebayo Christopher Alao Akala"". Ninu atẹjade kan to fi sita, Ayefele sọ pe lara awọn oluranlọwọ kadara oun ni Alao Akala wa, to si tun jẹ ẹbun Ọlọrun fun ipinlẹ Oyo ati Naijiria lapapọ. Ayefele ni oun dupẹ fun bi oloogbe naa ṣe ṣe atọna bi oun se n kọrin fun àwọn olokiki ati awọn eniyan nla, to fi mọ ileesẹ aarẹ, paapaa igbakeji aarẹ tẹlẹ, Atiku Abubakar ati awọn mii."
Àríyànjiyàn lórí aṣọ ìnáwó láàrin ọ̀rẹ́ méjì ní Ilorin yọrí sí ikú ọ̀kan lára wọn,Ọrọ di bo lọ ya mi ni ilu Ilọrin olu ilu ipinlẹ Kwara lasiko ti ija ajaku akata bẹ silẹ laarin awọn ọrẹ meji kan, ti ọkan lara wọn si di eero ọrun. Iṣẹlẹ naa lo si ti sọ awọn olugbe agbegbe Isalẹ Koto Ọja Gbọọrọ ni Ilọrin sinu ibẹru bojo. Ọgbẹni Adebayọ Hammed to jẹ aburo baba oloogbe Usman sọ pe ọjọ Ẹti to kọja, ọjọ kejilelogun, oṣu Kẹta, 2024,  ni iṣẹlẹ na sẹlẹ. O ṣe alaye pe aigbọraẹniye lo sẹlẹ laarin Usman ati ọrẹ rẹ Omotosho Jimoh, to si yọri si iku Usman. Ọgbẹni Adebayọ sọ fun BBC pe, oogun ibilẹ ni Omotosho fi lu ọrẹ rẹ, to si ku. Amọ, a ko le fidi eyi mulẹ. “Jimoh lo kọkọ n bu Usman pe otete lo aṣọ inawo ti wọn mu gbo, eyi to bi Usman ninu pe ṣe Jimoh lo ra aṣọ fun ohun ni, to ba ṣe wu oun l’oun ṣe le lo aṣọ. Awọn mejeeji ko sọ ju bayii lọ ti ọrọ fi di ija rẹpẹtẹ.” Ẹgbọn oloogbe ṣalaye pe awọn to wa nibẹ la wọn nija, amọ lẹyin isẹju diẹ ti wọn pari ija fun wọn, ni Jimoh ṣa deede wọle, to si mu oogun jade, eyi to fi gba Usman. O ni loju ẹsẹ ni Usman bẹrẹ si ni laagun, ti wọn si gbe lọ sile iwosan nibi ti wọn ti fidi rẹ mulẹ pe, Usman ti ku. Agbẹnusọ ileesẹ ọlọpaa ipinlẹ Kwara, Ejire Toun Adeyẹmi, sọ pe Ọgbẹni Adebayọ Hammed lo fi ọrọ naa to ileesẹ ọlọpaa l’eti. Ejirẹ Adeyẹmi sọ pe afurasi naa Jimoh Omotosho ti salọ, amọ iwadii ṣi n lọ lọwọ lori Iṣẹlẹ na. Ofikun pe mọlẹbi oloogbe kọ lati yọnda oku rẹfun iwadii, wọn ni awọn o lọ sin ni ilana ẹṣin islam.
Rògbòdìyàn bẹ́ sílẹ̀ lẹ́yìn tí afurasí sọ́jà gún òǹtajà lọ́bẹ pa l'Ondo,Rogbodiyan bẹ silẹ niluu Akure nipinlẹ Ondo lọjọ Abamẹta nigba ti afurasi sọja kan gun ontaja, Ezeani Ebuka lọbẹ pa. Kete ti iṣẹlẹ yii waye l'awọn ontaja bẹrẹ iwọde lopopona Arakale niluu Akure lati fi ẹhonu wọn lori iṣekupani akẹgbẹ wọn. Awọn ontaja naa di opopona yii nibi ti wọn ti n beere fun idajọ ododo lori iku Ebuka, ẹni ọdun mẹtadinlọgbọn. Bi wakati meji ọtọtọ ni ọkọ tabi alupupu ko fi le kọja lopopona ọhun. Awọn o ṣoju mi koro kan ṣalaye pe niṣe l'awọn sọja ṣadeedee ya wọ inu ọja lẹyin ede aiyede to ṣẹlẹ laarin ọkan ninu wọn ati ontaja kan nigba ti o fẹ sanwo ọja to ra. Wọn ni asiko yii ni sọja naa gun Ebuka lọbẹ ti o si ku lẹsẹkẹsẹ. Ọkan lara awọn adari ọja ọhun to bawọn akọroyin sọrọ ṣapejuwe iṣẹlẹ naa bi eyi to ba ni lọkan jẹ. O rọ awọn alaṣẹ ileeṣẹ ologun lati ṣe awari sọja naa, ki wọn si fa a le awọn ọlọpaa lọwọ. Awọn ọlọpaa ni ko jẹ ki iṣẹlẹ ọhun di nnkan mii, lẹyin ti wọn ṣí opopona t'awọn ontaja ti n ṣe ifẹhonuhan pada. Ẹwẹ, alukoro ileeṣẹ ọlọpaa ipinlẹ Ondo, Funmi Odunlami fi idi iṣẹlẹ naa mulẹ. Odunlami sọ pe ileeṣẹ ọlọpaa n ṣiṣẹ pọ pẹlu ileeṣẹ ologun bayii lati ṣawari afurasi sọja naa ki ileeṣẹ ọlọpaa le fi ọwọ ofin mu un.
'Ilé olórogún kìí rọrùn, kódà kí ọwọ́ ìwọ ìyálé mọ́',Iṣẹlẹ a gbọ bomi loju kan sẹlẹ niluu Ilorin nigba ti awọn ọmọ kekeke mẹta ti wọn jẹ ọmọ iya kan naa ṣadeedee ku sinu ọkọ. A gbọ pe iṣẹlẹ naa sẹlẹ ni ile baba awọn ọmọ yii, lagbegbe Sango ni ijọba ibilẹ ila orun Ilorin, tii ṣe olu ilu ipinlẹ Kwara. Ọkan lara awọn eyan agbegbe naa to ba BBC Yoruba sọrọ Ọgbẹni Ahmed Arikewusọla ṣalaye pe inu ile wọn ni iṣẹlẹ naa ti ṣẹlẹ ni ikan bi ago meji ọsan ọjọ Aiku. O fikun pe lati igba ti baba awọn ọmọ naa ti fẹ iyawo keji ni alaafia o ti jọba mọ ninu ile tọkọtaya naa. O tẹsiwaju ninu ọrọ rẹ pe, bo tilẹ jẹ wi pe wọn ti bawọn pari ija naa sugbọn ibaṣepọ wọn ko oda bi ti tẹlẹ. O ni lana ni isọmọ lorukọ iyawo keji ti ọkunrin naa sẹsẹ fẹ, sugbọn iya lẹnu lo jẹ pe iyale o lọ. O tẹsiwaju  pe, bi ọkọ ṣe lọ ibi isọmọ lorukọ tan, wọn bẹrẹ si ni wa awọn ọmọ naa, lai mọ pe awọn ọmọ mẹtẹẹta ti wọ inu ọkọ  Baba wọn ti wọn si ti lẹkun ọkọ mọ ara wọn. Lẹyin ọpọ wakati ti wọn ti n wa wọn ni iya wọn ri bata wọn ni idi ọkọ to si fi tipatipa si ilẹkun ọkọ ni ibi to ti ri awọn ọmọ naa ti oru ti bo wọn. Wọn si gbe wọn lọ ile iwosan to wa lẹgbẹ ile wọn, nibi ti dokita ti ni ki wọn mọn gbe wọn lọ ile iwosan nla (UITH) ni ibi ti wọn ti fi idi rẹ mulẹ pe awọn ọmọ naa ti ku. Ẹwẹ, wọn ti sin oku awọn ọmọ naa bayii. BBC Yoruba kan si ile ti iṣẹlẹ yii ti waye, amọ, a koba ẹni kankan ni ile naa. Awọn ara adugbo sọ pe wọn ti mu iya awọn ọmọ naa lọ ọdọ iya rẹ.
Kókó mẹ́fà tí Tinubu àtàwọn gómìnà fẹnukò lé láti mú àdínkù bá ọ̀wọ́n gógó,Ààrẹ Bola Tinubu àtàwọn gómìnà mẹ́rìndínlógójì tó wà ní orílẹ̀ èdè Nàìjíríà ti ṣe ìpàdé láti wá wọ̀rọ̀kọ̀ fi ṣàdá lórí ọ̀wọ́n gógó tó ń bá orílẹ̀ èdè Nàìjíríà fínra lásìkò yìí. Ní Ọjọ́bọ̀, ọjọ́ kẹẹ̀dógún, oṣù Kejì ni ìpàdé náà wáyé ní ilé ààrẹ tó wà ní Abuja, olú ìlú orílẹ̀ èdè Nàìjíríà. Níbi ìpàdé náà ni wọ́n ti fẹnukò lórí àwọn nǹkan tó ṣe kókó àti àwọn ìgbèsẹ́ tí ìjọba nílò láti gbé, kí àdínkù le bá ìṣòro tí àwọn ènìyàn orílẹ̀ èdè yìí ń kojú nítorí ọ̀wọ́n gógó oúnjẹ àti àìsí ètò ààbò tó péye. Lẹ́yìn tí wọ́n foríkorí ni wọ́n gbé ìpinnu mẹ́fà kalẹ̀ láti kojú àwọn ìṣòro náà. Àwọn kókó ti Tinubu àtàwọn gómìnà fẹnukò lé lórí nìyí:
"Wo bí ètò pínpín oúnjẹ tí ìjọba àpapọ̀ fẹ́ fún àwọ̀n ọmọ Naijiria yóò ṣe lọ,Ijọba apapọ Naijiria ti kede pe awọn yoo bẹrẹ si ni pin ounjẹ kaakiri orilẹede naa, lati tako iṣoro ọwọngogo ounjẹ to gbode lasiko yii. Minisita fun eto ọgbin ati ipese ounjẹ, Abubakar Kyari lo kede igbeṣe yii lọjọ Aje. Kyari salaye pe oun mọ bi nnkan ṣe nira fun ọpọ awọn ọmọ Naijiria lasiko yii, to si n fi n da wọn loju pe ijọba n sa gbogbo akitiyan rẹ lati ri pe wọn wa ojutu si iṣoro ọwọngogo ounjẹ. “Pẹlu bi nnkan ṣe nira yii, mo n fi dayin loju pe adehun wa si ilu ko yipada. “A o bẹrẹ si ni pin ounjẹ toto ẹgbẹrun mejilelogoji toonu, eyi ti Aarẹ Tinubu ti buwọlu, kaakiri ipinlẹ mẹrindinlogogi ni ọsẹ yii."" Minisita naa sọ pe ijọba n sisẹ pọ pẹlu ajọ to n mojuto isẹlẹ pajawiri, NEMA, ati awọn ẹsọ alabo DSS lati ri pe awọn ounjẹ yii de si ọdọ awọn araalu to nilo rẹ. Bakan naa lo kede pe toonu irẹsi mejidinlọgọta ni awọn fi ransẹ si awọn ọja kaakiri. Ọpọ ọmọ Naijiria lo ti sun kan ogiri bayii latari ọwọngogo ounjẹ to gbode. Iroyin ni nnkan bii idaji araalu lo n gbe ninu isẹ ati oṣi nitori bi wọn ko ṣe ri ounjẹ igba mẹta jẹ lojumọ. Gbogbo rogbodiyan naa ko ṣẹyin igbesẹ ijọba apapọ lati fopin si owo iranwọ ori epo bẹntiro ati bo ṣe ja agbara owo naira silẹ. Eyi ti n mu ki ara kan ọpọ araalu, ti awọn mii si n lọ fọ ibudo ti ijọba n ko ounjẹ pamọ si ki wọn le bọ ara wọn atawọn mọlẹbi wọn."
Akẹ́kọ̀ọ́ fásitì méjì dèrò ọ̀run níbi tí wọ́n ti fẹ́ gba ìrẹsì ìjọba,O kere tan, akẹkọọ meji ni wọn tẹ pa nibi tawọn akẹkọọ ti to fun raisi ijọba ni ile ẹkọ giga fasiti ipinlẹ Nasarawa laarọ ọjọ Ẹti niluu Keffi. Ijọba ipinlẹ naa ṣe agbekalẹ eto pinpin ounjẹ lati ṣe iranwọ fawọn akẹkọọ latari ọwọngogo nnkan to gbode ni Naijiria. Akọroyin kan to wa nibi iṣẹlẹ ọhun sọ fun BBC pe awọn akẹkọọ to doloogbe yii wa lara awọn ti wọn to lati gba raisi ijọba naa. Iroyin sọ pe ero pọju nibi ti ijọba ti n pin raisi ọhun ninu ọgba ile ẹkọ fasiti naa eyi to jẹ kawọn akẹkọọ bẹrẹ si ni ti ara wọn. Awọn fidio to wa lori itakun ayelujara ṣe afihan bi awọn eeyan ṣe fi agbara ti awọ ẹṣọ eleto aabo danu. Lẹyin naa ni a gbọ pe wọn fa geeti ibi ti wọn ko ounjẹ naa si lulẹ. Akẹkọọ kan sọ fun BBC pe ibi ti wọn maa n lo fun ayẹyẹ ikẹkọọgboye jade ni fasiti naa ni ijọba lo lati pin raisi fawọn akẹkọọ. Akẹkọọ mii sọ pe ijọba ti kọkọ pin raisi ni fasiti ti ijọba apapọ to wa niluu Lafia lọsẹ to lọ, wi pe ile ẹkọ awọn lo kan lọsẹ yii. O fidi rẹ mulẹ pe awọn akẹkọọ to wa nibẹ ju iye raisi ti ijọba gbe fẹẹ pin lọ. Akẹkọọ naa sọ pe eyi gan an lo fa ki awọn akẹkọọ maa tẹ ara wọn mọlẹ. Igbakeji gomina ipinlẹ Nasarawa,  Emmanuel Akadeh, to ṣabẹwo si ọgba ile ẹkọ naa sọ pe iṣẹlẹ ọhun ṣeni laanu. Igbakeji gomina wa ṣeleri wi pe ijọba yoo ṣe iwadii iṣẹlẹ naa lati mọ ohun to ṣe okunfa iku awọn akẹkọọ naa.
Ebi lu irinwó èèyàn pa, èso Àgbáyun àti ewé lásán làwọn akẹ́kọ̀ọ́ ń jẹ lẹ́yìn ogun Tigray,Lọwọ yii, o le ni irinwo eeyan ti ebi ọpagba ti pa ku lagbegbe Tigray, lorilẹ-ede Ethiopia latari ogun abẹle to waye nibẹ. Yatọ si awon ti ebi pa ku, ẹgbẹgbẹrun akẹkọọ lo ti fi ile ẹkọ silẹ lọna ati maa wa ounjẹ ti wọn yoo jẹ kiri. Gẹgẹ bii ohun ti a gbọ, ewe lasan lọpọ awọn eeyan naa n jẹ bayii, nigba ti awọn mii n fi eso ‘wild berries’ bọ ara wọn. Nigba ti ikọ ileeṣẹ iroyin BC ṣabẹwo si agbege naa, ogun abẹle ọhun ti ba nnkan jẹ gidi nibẹ. Olori ile ẹkọ alakọbẹrẹ kan nibẹ, Yemane Teklay ṣalaye fun BBC pe ọpọ akẹkọọ ni ko kawe mọ. O ni “Gẹgẹ bii ẹ ṣe ri, awọn alatako ni wọn dana sun ile ẹkọ yii, eyii to mu ko ṣoro lati kẹkọọ nibi.” “Ebi n pa awọn akẹkọọ, wọn si ti dana sun ile ẹkọ... o dara lati kawe lootọ, ṣugbọn oorun n pa wa. “Nigba ti mo n ṣiṣẹ nibi gẹgẹ bii adari, ọrọ naa ba inu mi jẹ gidi; awọn to ṣi ku sile ẹkọ gan, inu inira ni wọn ti n kẹkọọ ọhun. Ọkan lara awọn akẹkọọ naa to jẹ ọmọ ọdun mejila, Freya sọ fun BBC pe ori okuta lawọn n joko le nitori ko si aga ijoko. Freya sọ pe “Awọn akẹgbẹ wa ti fi iwe kika silẹ, wọn ti n lọ wakusa wura. “Awa to ku ti a n kawe, eso wild berries ni a n jẹ, laipẹ lai jina, awa naa ṣi maa fi iwe kika silẹ. Akẹkọọ ọhun sọ pe iwuwasi awọn akẹgbẹ ohun ni kilaasi n fi han pe ebi n pa wọn. O ni ohun ti wọn maa jẹ ni wọn n fi inu ro ni gbogbo igba kii ṣe ẹkọ ti wọn n kọ wọn.
Ọlọ́pàá mú èèyàn mẹ́ẹ̀dógún lára àwọn tó fọ́ ilé tí ìjọba kó oúnjẹ pamọ́ sí l'Abuja,Ọwọ ọlọpaa ti tẹ eeyan mẹẹẹdogun to lọwọ ninu bi awọn eeyan kan ṣe fọ ile ounjẹ kan l’Abuja, ti wọn si ko awọn ounjẹ naa lọ. Ọjọ Aiku, ọjọ kẹta, oṣu Kẹta, ọdun 2024, ni iṣẹlẹ naa waye. Ọsan ọjọ Aiku ni fidio kan gba ori ayelujara, eyi to ṣafihan bi eero rẹpẹtẹ ṣe ya wọ ile kan ti wọn ko ounjẹ pamọ si. Bo tilẹ jẹ pe Abuja ni ile ounjẹ naa wa, a gbọ pe awọn eeyan tun ya wa lati awọn ilu to sunmọ agbegbe naa, wọn si ko ounjẹ lapolapo lọ. Ṣaaju ni iroyin sọ pe ajọ to n mojuto iṣẹlẹ pajawiri ni Naijiria, National Emergency Management agency, NEMA, lo ni ibudo naa. Ṣugbọn ninu ikede kan to fi sita, ajọ NEMA sọ pe ile ikẹrusi naa kii ṣe ti oun. Agbẹnusọ ajọ naa, Manzo Ezekiel, ninu atẹjade kan to fi lede fun awọn akọroyin fi di rẹ mulẹ pe isẹlẹ naa to waye lọjọ Aiku, ọjọ kẹta oṣu kẹta ọdun 2024 ko ni nnkan ṣe pẹlu ajọ NEMA sugbọn awọn ba ajọ to ni ile ounjẹ kẹdun lori ohun to waye. Iroyin sọ pe ile ikẹrusi naa, lo jẹ ti ẹka ijọba ilu Abuja, to n mojuto idagbasoke iṣẹ agbẹ, lo ni ibudo naa. Agbẹnusọ ẹka eto ọgbin naa, Zakari Aliyu fi di isẹlẹ naa mulẹ pe ile ounjẹ to jẹ ti ẹka naa ni awọn araalu ya wọ, ti wọn si gbe ọpọlọpọ ounjẹ lọ. Iṣẹlẹ yii lo mu kawọn eeyan maa sọ pe ebi to wa  niluu, ati ìyàn to n mu lo fa a tawọn araalu fi fọ ibẹ ti wọn ko ounjẹ lọ. Ọwọngogo ounjẹ ati ọja ti n ba awọn eeyan finra ni Naijiria lati igba ti ijọba Aarẹ Bọla Tinubu ti yọ owo iranwọ ori epo, ṣugbọn o tun buru si i lati oṣu Kinni, ọdun 2024. Ileeṣẹ ọlọpaa sọ fun ileeṣẹ iroyin Channels TV pe, gbogbo aṣiri to wa nidii iṣẹlẹ yii lo han sileeṣẹ ọlọpaa, bawọn kan ṣe fọ́ ẹka ounjẹ nile ikẹru si to wa ni Tasha, l’Abuja. ‘’A ri i bi wọn ṣe ba ọpọlọpọ nnkan jẹ nibẹ, a si ti kapa gbogbo wahala naa. ‘’Eeyan mẹẹẹdogun to jẹ afurasi ni a ti mu, meji ninu wọn jẹ ọlọdẹ to n ṣọ ile ounjẹ naa.‘’ Apo agbado mẹrindinlọgbọn (26), ọkada marun-un ati awọn nnkan tawọn eeyan naa bajẹ ni wọn ri gba lọwọ wọn bi wọn ṣe sọ. Lati igba ti iṣẹlẹ naa ti waye ni ajọ NEMA ti ko awọn oṣiṣẹ alaabo lati daabo bo awọn ile ounjẹ kaakiri orilẹede Naijiria. Ọga agba fun ajọ naa lo gbe aṣẹ naa kalẹ fun awọn ẹka NEMA kaakiri Naijiria . “Lati le ma fi aye silẹ fun yiyawọ ile ounjẹ NEMA, ọga agba ajọ naa, Mustapha Habib Ahmed ti palasẹ fun gbogbo ọga ẹka NEMA kaakiri lati fikun idabo si awọn ile ounjẹ ati kaakiri ileeṣẹ NEMA kaakiri orilẹede Naijiria.”
Wo àwọn àròsọ márùn ún nípa bí o ṣe lè dín ara sísan kù,Ọpọ eeyan lọkunrin lobinrin lo sanra ju bi wọn ṣe fẹ lọ laye ode oni, ti irufọ awọn eeyan bẹẹ si n wa ọna abayọ bi wọn yoo ṣe din ara sisan naa ku. Oniruru ọna ni awọn eeyan n gba lanọ ati din ara sisan ku, bi awọn kan ṣe n din ounjẹ alẹ wọn ku lawọn mii kii jẹun lẹyin aago marun un irọlẹ. Bẹẹ lawọn mii maa n jẹ eso nikan fun ọpọ ọjọ, amọ ti wọn yoo tun sanran pada lẹyin akoko diẹ. Lọpọ igba ni awọn eeyan n gba oriṣiriṣi ahesọ ọrọ gbọ nipa bi wọn ṣe le din ara sisan ku amọ ti igbesẹ ọrọ ti wọn gbọ kii so eso rere fun. Wo awọn ahesọ ọrọ ti awọn eeyan n sọ nipa bi o ṣe le din ara sisan ku. Awọn kan sọ pe jije eso ati ẹfọ nikan le mu ki eeyan din omi ara ku amọ ṣe lootọi ni? Ti afojusun rẹ ba jẹ latin din omi ara ku, o ni lati maa woye bi o ṣe n jẹ ohunkohun si, yala ẹfọ ni tabi eso. Awọn onimọ ti sọ pe lilo awọn oogun yii nikan ko le din ara sisan ku. Ṣugbọn o ni lati ṣọra fun awọn ounjẹ aladun bii pizza ati bẹẹ bẹẹ lọ. Lootọ ni ọpọ eeyan gbagbọ pe o san lati jẹ ounjẹ aṣaloore ju ati jẹ ounjẹ to pọju lọna ati din omi ara ku, ootọ ni. Ṣugbọn ohun to ṣe pataki ni lati din kalori inu ounjẹ ti eeyan n jẹ ku. Ti o ba n jẹ ounjẹ ti kalori rẹ pọ lapọju, ati din ara sisan ku yoo le diẹ. Ọpọ eeyan lo lero pe wọn nilo owo gọbọi lati jẹ ounjẹ to n ṣara loore ti ko si ni jẹ ki wọn sanra. Awọn onimọ ti sọ pe eyii ko ri bẹe rara. Ti o ba kọ lati maa jẹun ti o si n mu awọn ohun ẹlẹrindodo dipo rẹ, agọ ara rẹ yoo padanu awọn ohun aṣaloore to nilo.
Ọ̀dẹ̀ ni àwọn èèyàn tó ń kú nítorí wọn kò rí oúnjẹ jẹ - Minisita,Minisita ijọba apapọ kan ni ọpọ ti bẹrẹ si ni bu ẹnu atẹlu lẹyin to sapejuwe awọn eeyan ti wọn n ku nitori pe wọn ko ri ounjẹ jẹ gẹgẹ ọdẹ eeyan. Henry Okello Oryem lo jẹ minisita fun ijọba orilẹede Uganda. Ni ọdun 2022, o le ẹgbẹrun meji eeyan to padanu ẹmi wọn nitori pe wọn ko ri ounjẹ jẹ ni apa ariwa orilẹede Uganda. Oryem salaye pe pẹlu bi Uganda se ni ilẹ to se anfaani fun eto ọgbin, o yẹ ki awọn le ma gbin ounjẹ ti wọn yoo jẹ fun ara wọn. “Ọdẹ eeyan nikan, ọdẹ ponbele lo ma ku nitori ko ri ounjẹ jẹ ni Uganda,” minisita fun ọrọ oke okun sọ fun ileeṣẹ momaworan NTV. “To ba sisẹ karakara, ilẹ wa ni Uganda. Oju ọjọ dara pupọ ni orilẹede wa. Ti o ba tẹpa mọ isẹ lati jade laarọ, tun ilẹ rẹ ṣe, gbin ounjẹ, to o si se awọn nnkan mi to yẹ ko ṣe, bawo ni o ko se ni ri ounjẹ jẹ?” Iwadii kan lati ọwọ ajọ Uganda Human Rights Commission  salaye pe airi ounjẹ jẹ ni apa ariwa ti sọ eeyan toto idaji milọnu sinu ebi.” Ọrọ minisita ni o ti fa ọpọ rogbodiyan, ti awọn kan si ti tu tọ soke f'oju gba a. Moses Aleper, aṣofin ni ile igbimọ aṣofin fun ẹkun ijọba Ckekwii ni apa Karamoja, sọ fun BBC pe ọrọ ti Oryem sọ yii lo ku diẹ kato, to si seni laanu pe o ti ẹnu minisita orilẹede to mọ bi nnkan se ri jade. “Mo wa lati ẹkun to ni ilẹ ọlọra julọ ni Karamoja, ti ojo si ma n rọ daadaa fun ipese ounjẹ sugbọn ti ojo ko ba rọ nkọ? “Eyi lo mi ọpọ ma ri ounjẹ jẹ.” Aleper tun salaye pe bi ebi se n pa awọn eeyan ni agbegbe naa kọja ọju lasan pẹlu bi oju ọjọ se n yipada. Gbajugbaja akọroyin, Charles Onyango Obbo na kan Oryam ni abuku, o ni minisita kuna lati ri i pe bi ebi se wa ni orilẹede bi Uganda ko sẹyin kudiẹkudiẹ to ba eto ọrọ aje.
"'Lẹ́yìn aṣọ tó wà lọ́rùn wa, kò sí ẹni tó rí píìnì mú jáde, gbogbo àwọn ìwé ẹ̀rí wa ló jóná deérú',Kò sí ẹni tó rí abẹ́rẹ́ mú jáde yàtọ̀ sí aṣọ tó wà ní ọrùn oníkálukú, kódà gbogbo ìwé ẹ̀rí wa àti àwọn dọ́kúmẹ́ǹtì pàtàkì míì ló jóná deérú. Pẹlu ibanujẹ ni awọn eniyan ti ijamba ina to waye ni agboole Maigida, ni agbegbe Ẹdun, Ilorin, olu ilu ipinlẹ Kwara ni ọjọ Aje, ọjọ kẹẹdogun oṣu Kiini ọdun 2024 fi n sọrọ lori awọn dukia ti wọn padanu ninu ijamba naa. Ko din ni ọgọrun-un eeyan ti ijamba ina to jo yara ojule mẹrinlelogoji ọhun sọ di alainilelori mọ. Nibi ijamba ina ọhun, awọn dukia olowo iyebiye to fi mọ dọkumenti pataki ati awọn iwe ẹri lọkan o jọkan lo jona raurau. Gbogbo igbiyanju awọn araadugbo ati awọn oṣiṣẹ panapana lati pa ina naa ko to di nnkan nla lo ja si pabo, ṣe ni ina ọhun n fẹju bii ina inu ẹẹrun. Agbẹnusọ ileeṣẹ panapana ipinlẹ Kwara, Hassan Adekunle ni ilẹ ni ẹnikan ti wọn ko mọ n dana sun, ko to ran mọ ile to si ba ọpọ dukia jẹ. Nigba ti BBC News Yoruba sabẹwo si agboole Maigida, ti iṣẹlẹ laabi naa ti waye lọjọ Iṣẹgun lati mọ ibi ti nnkan de duro, o jọniloju pe eefin ina ṣi n ru jade ni awọn yara kọọkan. A tun ri awọn iya ile to joko sita ni isọri isọri tan n woye ọjọ, awọn mii n bomi loju nitori ko si ibi ti wọn yoo forika. BBC News Yoruba ba ọkan lara awọn ọmọ ile naa sọrọ iyẹn Alaba Maigida, o salaye pe ita loun wa nibi ti oun ti n taja. O ni ojiji lawọn ri pe awọn obinrin sare jade, ti wọn n pariwo ina, gbogbo awọn sare wọle, wọn si doju omi kọ yara ti ina naa ti n jo lai mọ pe ina naa ti gba ori orule tan ka awọn yara yooku. ""Bi ina ṣe bẹrẹ ni yara kan lo n ran mọ gbogbo awọn yara to wa layiika, ko si pẹ rara to fi ran mọ gbogbo awọn yara to wa ni agboole naa ati Mọsalasi. ""Gbogbo igbiyanju wa lati pa a lo ja si pabo, gbogbo eeyan lo sa sita nigba ti ina ti gba gbogbo ile, sibẹ, awọn eeyan n pọn omi wọle lati ita lati pa ina ọhun.” O ni ki awọn oṣiṣẹ panapana to de, nnkan ti bajẹ jina. ""Ko si ẹni to ri abẹrẹ mu jade yatọ si aṣọ to wa lọrun onikaluku, koda gbogbo iwe ẹri wa ati awọn dọkumenti pataki mii lo jona deeru. ""Awọn olugbe kan lọ sun ile molẹbi tabi ọrẹ wọn, awọn mii sun inu Mọsalasi. ""Gbogbo dukia ti a padanu n lọ bi ọgọrun milionu naira, tori yatọ si ile, dukia awa olugbe to ṣegbe sinu iṣẹlẹ naa ko ṣe e fẹnu sọ. O fi kun pe, ohun to sokunfa ijamba naa ṣi ṣokunkun si awọn, tori ko si ina mọnamọna nigba ti o bẹrẹ, bẹẹ si ni kii ṣe pe awọn n sunlẹ ni ayika, Ọlọrun nikan loye ibi ti ina naa ti sẹyọ. O dupẹ lọwọ Ọlọrun wi pe bi awọn ti ẹ padanu gbogbo ẹru ati ile awọn, ko si ẹmi ẹni ti o ba iṣẹlẹ naa lọ. Gomina Ipinlẹ Kwara, Mallam AbdulRahman AbdulRazaq ati awọn asofin ile igbimo asofin ti ijọba apapọ ati ijọba ibilẹ naa ti sabẹwo sibi iṣẹlẹ naa, lati mu awọn ti ọrọ kan lọkan le."
Ìyá àgbà pín gbogbo ogún rẹ̀ fún olóńgbò àti ajá nítorí pé àwọn ọmọ tó bí kò rántí rẹ̀ lásìkò tó n ṣàìsàn,Iya agbalagba kan ti wọn pe orukọ rẹ ni Liu ti kede sita pe oun ti pin gbogbo ogun oun fun awọn ohun ọsin toun ni. Liu sọ pe oun ti gbe awọn ogun oun naa to din diẹ ni miliọnu mẹta owo dọla ($2.8 million) le awọn ohun ọsin toun n sin lọwọ ati awọn ọmọ ti wọn ba bi, nitori aibikita awọn ọmọ oun lasiko toun wa ni idubulẹ aisan. Liu, ọmọ bibi ilu Shanghai ọhun sọ pe awọn ọmọ mẹta toun bi saye ko gbọdọ ni  anfaani si ogun toun fẹẹ si silẹ, nigba toun ba ti ku. O sọ pe awọn ohun ọsin naa nikan loun n ri lawọn asiko toun fi wa lori idubulẹ aisan. Iya agba naa sọ pe ko si eyikeyi ninu awọn ọmọ mẹta ti oun bi, to yọju soun nile iwosan, bi ko ṣe pe awọn ohun ọsin oun nikan ni wọn duro ti oun. Gẹgẹ bi iroyin Zonglan News ti The South China Morning Post to gbe iroyin ọhun sita ṣe sọ, wọn ni iya agba yii ti kọkọ ṣe iwe ogun rẹ lọdun diẹ sẹyin fun awọn ọmọ rẹ mẹtẹẹta. Gbogbo owo ati dukia ti Liu ni lo pin fun awọn ọmọ rẹ patapata, ṣugbọn to tun ti wa yi ipinu rẹ pada wi pe awọn ọmọ naa ko yọju soun lori idubulẹ aisan. O ni awọn ologbo wọnyi loun n ri lasiko ọjọ ogbo oun, to si ni gbogbo owo oun to jẹ ogun miliọnu Yuan, owo ti wọn n na lorileede China, eyi ti apapọ rẹ jẹ miliọnu mẹtadin diẹ ($2.8 million) owo dọla. Liu ni gbogbo owo toun ni patapata ni ki wọn fi maa tọju awọn ologbo oun ati awọn ọmọ ti wọn ba tun bi lẹyin toun ba ti fi aye silẹ. Liu fẹẹ gbe gbogbo ogun naa silẹ fun awọn ohun ọsin rẹ taara, ṣugbọn ipinnu yii ko ba ofin ilẹ China mu, gẹgẹ bi ileeṣẹ to n ri sọrọ ogun ni China, Will Registration Centre to wa ni Beijing ṣe sọ. Ọkan lara awọn oṣiṣẹ ni Will Registration Centre, Chen Kai sọ pe “Ju gbogbo rẹ lọ, ọna miran wa lati  fi yanju ọrọ yii. “Iwe ogun Liu doju kọ ọna kan ṣoṣo, ṣugbọn a maa gba a nimọran lati yan ẹnikan ṣoṣo ti yoo ṣakoso ile iwosan ti yoo maa ṣakoso awọn ohun ọsin naa daadaa.” Ọkan lara awọn oṣiṣẹ ileeṣẹ yii tun sọ pe awọn ti jẹ ki Liu mọ awọn ipenija ati atubọtan to maa n wa nigba ti wọn ba gbe owo si ikawọ ile iwosan to n tọju awọn ohun ọsin. “A ti sọ fun Anti Liu pe bi awọn ọmọ rẹ ba yi iwa wọn pada sii, o le tun iwe ogun rẹ ṣe.” Igbesẹ Liu yii ti da ariyanjiyan silẹ laarin awọn araalu, ti onikaluku si n sọ oriṣiriṣi nipa rẹ.
Wo nǹkan tó yẹ kóo mọ̀ nípa ọdún oshoosi,Ni ilẹ Yoruba, gbogbo oriṣa ni ọpọ gbagbọ pe wọn jẹ oninuurẹ sugbọn pataki ni Obatala jẹ ni ilẹ Yoruba, paapa niluu Ile Ife. Odun Oshoosi jẹ ayẹyẹ to n ma n waye ni ọdọdun lati fi anfani silẹ fun awọn to jẹ ẹlẹsin Obatala lati gba adura. Oshoosi jẹ oriṣa ilẹ Yoruba sugbọn ti ọpọ awọn lo n bọ lati oke okun paapa orilẹede Brazil ati Cuba. Oshoosi yí pada si okuta, ti wọn yoo si gbe orí okuta naa síta lasiko ọdun. Oshoosi jẹ oriṣa to n dirọ mọ ṣíṣe Ọdẹ, Igbo, ẹranko ati Ọla. Aburo Ogun laakaye ni Oshoosi jẹ to si ogboju ode ninu igbo. Ẹranko ni wọn fi n bo Oshoosi. O ni ẹru kan ti orukọ rẹ n jẹ 'Ka to ka ki ki kí, ka fi ẹnu rẹ sọ lẹ', to si jẹ pe oun lo kun ile Oshoosi ni funfun lati fi apẹẹrẹ Ọlọrun han Igbagbọ awọn ẹlẹsin Obatala ni pe bi awọn eeyan ṣe n pe jọ ṣe ẹṣin bẹrẹ lati Ile Ife gẹgẹ bii alaye ti itan fi lelẹ Awọn naa ka a si awọn ẹṣin bi Kristẹni ati esin musulumi. Bakan naa ni wọn gbagbọ pe Oshoosi tí waye saaju Jesu Kristi ati Anọbi Muhammad. Aṣọ funfun ni awọn ẹlẹsin ibilẹ yii ma n wọ lati fi ṣe ayẹyẹ yii Ọpọ eeyan kaakiri origun mẹrẹrin agbaye lo ma peju si ojude ojubọ Obatala paapa Ooni ti ilu ile ife, Oba Enitan Ojaja Ogunwusi. Ooni yoo pẹlu awọn olorisha bi wọn ba se n gbe orí oriṣa síta fun etutu. Yatọ si Ooni, awọn oloye ilu Ile Ife ni yoo wa niluu Ile Ife lasiko Ọdun Oshoosi.
Àwọn adigunjalè ṣèkọlù sí oní POS ní Kwara, wọ́n tún pa obìnrin kan,Ṣe ni igboro ilu Oke-Ọdẹ ni ijoba ibilẹ Ifelodun, ipinlẹ Kwara da paroparo afi bii ẹni pe gbogbo awọn to wa ninu ilu naa ti ko kuro. Eyi ko ṣẹyin bi awọn ọgara ọlọsa ṣe ṣọsẹ loju ọja ilu naa lọjọ Iṣẹgun nibi ti arabinrin olounjẹ kan, ẹni ọdun mejileladọta (52) ti wọn n pe ni Esther Tinuade Omotunde ti padanu ẹmi rẹ. Nigba ti BBC News Yoruba ṣabẹwo si ilu Oke-Ọdẹ lori iṣẹlẹ laabi ọhun, awọn ti iṣẹlẹ naa ṣoju wọn ṣalaye pe ni nnkan bi ago mẹfa abọ ọjọ Iṣẹgun ni awọn adigunjale ya wọ ilu Oke-Ọdẹ ti wọn si n rọjo ibọn. Igbagbọ wọn ni pe awọn adigunjale naa mọọmọ dabọn bolẹ lati fi dẹruba awọn eeyan lati ma sun mọ wọn. Wọn ni sọọbu POS ọkunrin kan iyẹn Ọgbẹni Qudus ti o ni Al-Qudus Telecommunication ni awọn adigunjale naa dojukọ. Wọn fi kun un pe awọn adigunjale naa to mẹrin niye wọn si gbe alupupu lati fi ṣẹsẹrin. Ọjọ naa jẹ ọjọ ọja, oniṣowo POS yii si ni iwadi fihan pe o maa n lowo ni sọọbu ni gbogbo ọjọ ọja nitori awọn ọlọja to maa n san ati gba owo lọdọ rẹ. Gẹgẹ bi ohun ti wọn sọ, bi wọn ṣe n yinbọn kaakiri ni ọta ibọn lọ ba Tinuade ni sọọbu rẹ nibi ti o ti n ta ounjẹ, o si ku loju ẹsẹ. “Awọn adigunjale naa gbe owo ti a ko mọ iye rẹ ati awọn ẹrọ ibanisọrọ ti oniṣowo POS naa fi n ṣiṣẹ rẹ, bi wọn ṣe n lọ, ni ọta ibọn ọkan tan lara wọn, awọn ọdọ ilu si boo, wan luu, wọn si danu sun-un gudugudu nigba ti awọn mẹta yooku ribi salọ.” Iwadii ikọ BBC ninu ilu naa fihan pe Tinuade jẹ onisowo worobo (provisions) ko to fi iṣẹ naa kalẹ nigba ti o jẹ gbese kan, to si lọ si ilu Eko lati lọ ṣiṣẹ. Ko tii ju bi oṣu meji lọ to pada de si ilu Oke-Ode, o san gbese rẹ, o si bẹrẹ owo ounjẹ tita ko to wa di pe iṣẹlẹ naa ge ẹmi rẹ kuru. Gbogbo awọn molẹbi lo wa ninu ibanujẹ ati iporuru ọkan lori ẹni wọn to lọ nigba BBC News tun sabẹwo si ile Aleye ti o jẹ agbole oloogbe Tinuade. Akoko naa jẹ igba ti wọn ṣẹṣẹ ti itẹ de nibi ti wọn ti lọ sin oloogbe naa. Aburo oloogbe, ti orukọ rẹ n jẹ Dorcas Adenike Olubiyọ sọ pe sọọbu oun ati ti ẹgbọn oun fẹgbẹkẹgbẹ, awọn si n ri ara awọn sugbon bi awọn adigunjale naa ṣe de ti wọn n yinbọn lọrọ ti di ẹni ori yọ o dile. O ni igba ti wọn lọ tan tawọn de ṣọọbu rẹ lawọn ba ninu agbara ẹjẹ. ibọn gba apa wọle, o si gba aya rẹ jade. O fi kun un pe ọdun yii ni ẹgbọn ohun ko ba pe ọmọ ọdun 52 ṣugbọn iku ja gba mọ awọn lọwọ. Olori ẹbi ile Alẹyẹ, Hon. Tajudeen Alẹyẹ ninu ọrọ rẹ rọ ìjọba ibilẹ Ifelodun, ipinlẹ Kwara ati ijọba apapọ lati ran awọn lọwọ lori eto aabo ni ilu naa. O sọ wi pe awọn ajoji ti pọ ju ni ilu wọn ki ìjọba ba awọn wa nnkan ṣe si. “Awa Yoruba o le dako mọ nitori awọn bororo maa fi maalu jẹ oko wa run, wọn o si da ti wọn si, a o si le sọrọ tori awọn loni ohun ija lọwọ. “A rọ ìjọba kan dakun, kan bawa da si.” Ileeṣẹ ọlọpaa ipinlẹ Kwara sọ pe loootọ ni iṣẹlẹ ọhun waye. Agbenusọ ọlọpaa Kwara, Ejirẹ Adeyẹmi Adetoun, sọ fun BBC pe igba ti awọn adigunjale naa n sa lọ ni awọn ọlọpaa ati awọn fijilante koju wọn, wọn si mu ọkan balẹ ninu wọn.
Sex style: Se lootọ?: Wo irú Sítàílì tó yẹ láti fi bẹ̀rẹ̀ ìbàlópọ̀ lẹ́yìn ìbímọ- Tola Ajayi,Ṣé aṣẹ́wó ni obìnrin tó ń bèèrè fún ìbálòpọ̀ ni ọ̀pọ̀ igba? Eto tuntun kan ti ileeṣẹ BBC Yoruba bẹrẹ bayii ni eto Se lóòtọ́? Eto Se lootọ? ni a gbe kale lati maa dahun ibeere nipa ilera ti awọn ololufẹ BBC Yoruba n beere ni eyi ti a o maa fi yanana awọn ero, igbagbọ ati ironusi awọn eeyan kan to ti n rapala wọ inu aṣa ati igbagbọ iran Yoruba. A o maa sọ nipa awọn ero ati igbagbọ to jẹ o wa nitootọ nipa ilera ati awọn eyi to jẹ pe ahesọ lasan ni. A o maa gbe awọn akọṣẹmọṣẹ wa sori eto nibi ti a o ti maa beere ibeere marun un nipa awọn ero ati igbagbọ naa ki ẹyin ololufẹ wa fi le mọ eyi to jẹ ootọ ati eyi ti kii ṣe ootọ ninu awọn ọrọ, ero ati igbagbọ naa. Eto Se lootọ? yii wa pelu ajọsepọ BBC Yoruba ati BBC Africa Health team ni Nairobi ni orilẹ-ede Kenya. Eto yii ni yoo maa salaye kikun pẹlu iranlọwọ awọn akọṣẹmọṣẹ nipa ohun ti ko ye ẹyin ololufẹ wa naa to. Se lootọ? lori asiko to yẹ fun ibalopọ leyin ibimọ: Lọsẹ yii. Akọṣẹmọṣẹ Tola Ajayi to jẹ oludari agba ni Nordica Center ni ipinlẹ Eko ni olukọ wa lori eto. Koko ti a n gbe yẹwo lọsẹ yii ni asiko ibalopọ laisi ewu fun obinrin lẹyin ibimọ. Arabinrin Tola Ajayi to jẹ ọkan lara awọn oludari agba ni Nordica Center lo ba wa dahun awọn ibeere lori asiko to ye ki obinrin bẹre ibalopọ pada laisi ewu. Ati irufẹ sitaili ti ko mu ewu dani pẹlu ero awọn kan pe aṣẹwo lo n beere fun ibalopọ julọ. Mọ̀ sii nipa igbesẹ too le gbe ti o ba wa nibẹ lasiko ti iyawo rẹ n rọbi ati bẹẹ bẹẹ lọ.
Gomina Adeleke yọ ọba mẹta nipo nipinlẹ Ọṣun,Gomina ipinlẹ Ọṣun, ọmọọba Ademọla Adeleke, ti yọ awọn ọba mẹta to ti kọkọ fofin de nipo patapata bayii gẹgẹ bi ọba nipinlẹ Ọṣun. Awọn ọba mẹta naa ni  Ọwa tiluu Igbajọ, Ọba Adegboyega Famọdun,  Aare ti ilu Iree; Ọba Ademọla Pọnle ati Akirun tilu Ikirun, Ọba Yinusa Akadiri. Ninu iwe ofin mẹfa to de awọn ọba naa ti Gomina Adeleke fi sita l’Ọjọbọ, ọjọ kejidinlogun oṣu kin-in-ni ọdun 2024, ni wọn ti kede pe iyansipo awọn ọba mẹta naa ko tẹle ofin. Iwe ofin naa tẹsiwaju pe gomina Ọṣun tẹlẹ, Gboyega Oyetọla lo yan awọn ọba yii nigba ti iṣakoso rẹ ti n kasẹ nilẹ. Igbimọ kan ti Adeleke gbe kalẹ lati wadii Akire, Aree ati Ọwa Igbajọ,  ti Bunmi Jẹnyọ jẹ Alaga rẹ lo gbe abọ iwadii naa jade wayi. Wọn ni awọn ọba mẹta naa ko yẹ nipo mọ, ati pe aaye wọn ti ṣofo fẹlomi-in lati gun ori itẹ.  Gẹgẹ bi iwe ofin ti gomina gbe jade naa ṣe ṣalaye, gbogbo igbẹsẹ ti wọn ti gbe sẹyin lati da awọn ọba yii pada sori itẹ ni ijọba ti fagile. Eto lati yan Aree ati Ọwa Igbajọ tuntun ni ko bẹrẹ lọwọ kan. Wọn fi kun un pe kawọn oloye ti wọn gbẹjọ lọ si kootu nitori Aree lọọ jawọ ninu ẹjọ naa, ki eto le bẹrẹ nilana ọtun fun ọba tuntun. Bẹẹ naa lo ri fun Ọwa Igbajọ, gẹgẹ bi iwe gomina ṣe wi. Ni ti Akirun, gomina sọ pe ipo ọba naa ṣi silẹ titi digba ti idajọ ile ẹjọ Ko-tẹ-mi-lọrun ba jade lori rẹ Bakan naa ni gomina kilọ fawọn ọba yooku ti awuyewuye n waye lori ipo wọn lati tẹle ofin. Lati tako awọn ofin Gomina Adeleke, awọn ọmọ oye lati Iree ti koro oju si aṣẹ gomina lori ipo Aree. Wọn ni ofin ti ko rẹsẹ mulẹ ni Adeleke ṣe. Nigba to n sọrọ, Akowe awọn ọmọ oye n’Iree, Gbenga Ọlatunji, sọ pe kawọn eeyan Iree ṣe suuru lori ofin naa, ago awọn ni yoo de adiẹ Ademọla gbẹyin. Ọlatunji sọ pe gomina Adeleke n tẹ oju ofin mọlẹ, pẹlu bo ṣe gbe ofin tiẹ jade lori ọrọ to wa ni kootu. O ni kootu si ti gbe ẹjọ ti wọn fẹẹ da sibi ti wọn yoo ti he e pada basiko ba to. ‘’Ti ko ba jẹ pe awọn oṣiṣẹ ile-ẹjọ daṣẹ silẹ ni, kootu ko ba ti dajọ yẹn lọjọ kẹrinla oṣu kejila ọdun 2023. ‘’Awa ko gba iwe ofin Adeleke yii wọle, a nigbagbọ ninu ofin ile-ẹjọ ni. ‘’A mọ pe otitọ ni yoo leke gbogbo irọ wọnyi, ṣugbọn a rọ awọn eeyan wa, paapaa awọn ọmọ ile oye lati ṣe suuru lasiko yii na, ki wọn si tẹle ohun tofin sọ. Ọmọọba Adebayọ Adeleke, kọmiṣanna tẹlẹ fọrọ oye jijẹ l’Ọṣun, ṣapejuwe Gomina Adeleke bii ẹni ti ko mọ ofin rara. O ni gomina fi eyi han nipa ṣiṣe ofin ara rẹ lori ẹjọ to wa ni kootu. Ọmọoba Adebayọ to wa lati idile ọmọ oye Laaroye, sọ pe, ‘’to ba jẹ pe Gomina Adeleke rẹni gba a nimọran gidi ni, yoo mọ pe titẹ kootu loju mọlẹ ni ofin to ṣe yii. Ko si le yọri sibi ire fun un. ’’Fifi ẹtọ ile-ẹjọ dun un ni, ipinlẹ Ọṣun nikan naa lẹ ti le riru ẹ.’ O ni gomina fẹẹ dajọ ara ẹ, ko si kọ nipa ofin. O fi kun un pe b’Ademọla ba fẹe ṣise adajọ, ko ba ti lọọ kẹkọọ nipa ofin  latilẹ.
Abisola Odebode: Ẹ wo àkàndá ẹ̀dá tó ń kọ́ àwọn àgùnbánirọ̀ l‘Osun ní ọ̀dà ṣíṣe lọ́fẹ̀ẹ́,Ọpọ awọn akanda ẹda ni wọn ko bi ipo ti wọn wa mọ wọn lati ọrun wa. Awọn akanda ẹda naa ni pupọ wọn di alaabọ ara lẹyin ti wọn de ile aye tan. Ni igba miran, awọn eeyan maa n si ẹbi iru ipo ti awọn akanda naa wa ru iwa afọwọfa, amutọrunwa tabi isẹ aye. Ọkan lara awọn akanda ẹda ti ipo to wa yii bọ si ọkan lara isọri mẹtẹẹta oke yii ni Abisola Odebode. Lati oke si isalẹ ni Odebode ti jẹ akanda ẹda, ti apa ati ẹsẹ rẹ si rọ. Nigba to n ba BBC Yoruba sọrọ, akanda ẹda naa ni kii kuku se pe wọn bi oun mọ ipo naa ni. Odebode ni awọn obi oun sọ fun oun pe oun rin lati ọmọ osu mẹwa titi di ọmọ ọdun mẹta, ki ipenija ẹsẹ to wọle tọ oun wa. O ni ọdọ iya agba ni oun n gbe, ti wọn si sọ fun oun pe oun la ala kan nigba ti oun wa ni ọmọ ọdun mẹta, eyi ti oun rọ fun iya agba. “Iya agba ni mo sọ fawọn nigba ti mo ji pe mo la ala pe agbebọ adiẹ kan n sa mi jẹ loju ooru. Amọ nigba ti mo ji lọjọ keji, mo ti rọ lati ibadi de isalẹ, ti apa mi ti rọ, ti ẹsẹ naa si ti rọ..” Lati igba yii ni Odebode ni oun ti di akanda ẹda, ti oun ko si le rin daadaa bi awọn eeyan aparapa mọ. Odebode, nigba to n salaye bo se di oludanilẹkọ ọda sise fawọn agunbanirọ nipinlẹ Osun, salaye pe oun fẹran lati maa kọ awọn eeyan lẹkọ. Akanda ẹda naa, to kẹkọ jade ni ile ẹkọ fasiti Lautech ni ẹka imọ nipa ipese eroja ounjẹ salaye pe ọdọ iya agba ni oun wa, ti oun ti maa n kọ awọn akẹkọọ ni iwe. “Mo maa n se lẹsinni ninu ile fawọn akẹkọọ girama ni ẹka imọ isiro, Physics ati Further maths. Ki n maa kọ awọn eeyan lẹkọ wa ninu omi ati ẹjẹ ara mi ni, ọdun 2016 si ni mo dara pọ mọ NYSC Osun lati maa sedanilẹkọ ọda sise fawọn agunbanirọ. Ọfẹ ni mo maa n kọ wọn nigba ti wọn ba n sinru ilu lọwọ amọ lẹyin isisnru ilu, mo maa n gba owo, ti wọn ba fẹ kọ isẹ naa doju ami.” Odebode wa yan pe kii se ohun to bojumu fun akanda ẹda lati maa se agbe jẹun. O ni tawọn obi ba fi ọna teeyan n gba sisẹ lati jẹun kọ ọmọ wọn to ba jẹ akanda ẹda, iru ẹni bẹẹ ko ni bọ sita maa se agbe jẹnu. “Emi ko ri ara mi ẹni to yatọ si awọn eeyan youku nitori pe eeyan jẹ akanda ẹda, ko ni ko maa se agbe jẹun. Bi mo ba gba isẹ ile kikun, funra mi ni maa se ọda ti maa fi kun ile naa, mo si ni ọpọ ọmọ isẹ to wa lọdọ mi.” Odebode wa gba awọn akanda ẹda nimọran lati mase ri ara wọn bii alaabọ ara amọ ki wn yan isẹ ọwọ kan pato laayo.
Myrtle Corbin: Obìnrin tó ló àìdàpé ara rẹ̀, sọ ara rẹ̀ di olówó,Yoruba ni ẹni ti yoo ga, ẹsẹ rẹ yoo tiirin, bẹẹ si ni tibi tire la dale aye, tibi tire la se ẹda eeyan, bi ire se wa ninu ibi, naa ni ibi wa ninu ire. Bi ọrọ igbe aye arabinrin kan se ri ree, ẹni ti o ni aidape ara amọ ti ọba oke se e ni ogo pẹlu aidape ara naa. Eyi si lo fidi rẹ mulẹ pe agbara wa ninu aidape ara, ta ba si lero pe Oluwa n se ibi, ase rere lo n se. Arabinrin naa, Josephine Myrtle Corbin, lo ni ẹsẹ mẹrin, ile ọmọ meji, oju ara meji amọ ti ọba oke tun fun ni agbara lati bi ọmọ mẹjọ nile aye. Gẹgẹ ba se ka loju opo Wikipedia, asise atọrunwa waye lasiko ti wọn loyun arabinrin naa, eyi to fa aidape ara fun. Bi igbe aye rẹ si se lọ ree eyi to yẹ ka fi se arikọgbọn. Igba iloyun ati ibẹrẹ aye Myrtle Corbin: Orukọ baba Myrtle Cobin ni William H. Corbin, tii se ẹni ọdun mẹẹdọgbọn nigba to fun aya rẹ, Nancy Corbin, ẹni ọdun mẹrinlelọgbọn loyun. Agbegbe Lincoln County, nilu Tennessee lorilẹede Amẹrika ni awọn obi Myrtle Corbin n gbe lakoko ti wọn loyun rẹ. Lọjọ ti ọmọ tuntun naa de ile aye ni ọjọ Karun, osu Kejila ọdun 1868, ni wọn ri pe ibeji lo fẹ wa saye amọ ti ikeji rẹ ko lagbara lati di odidi eeyan, to si jẹ aabọ ẹda to so mọ ekeji rẹ lara. Ẹsẹ mejeeji to yẹ ko jẹ ti ekeji rẹ ti ko pe odidi ẹda, ni Myrtle Corbin papọ, ti ẹsẹ rẹ fi di mẹrin, to fi mọ ile ọmọ ati oju ara ekeji rẹ lo dapọ mọ tiẹ, to fi di meji-meji fun. Nigba ti wọn bi Myrtle Corbin pẹlu abuku ara yii, ẹnu ya awọn dokita, ti wọn si ri pe o dabu sinu iya rẹ ni, amọ wọn yi ipo to wa pada, to fi rọrun lati bii, bibẹẹ kọ ọrun ni aala fun tiya-tọmọ. Nigba ti wọn bi ọmọ yii, ko tii si isẹ abẹ rara lasiko naa lati gba ẹbi alaboyun tabi fi ya ibeji to lẹpọ. Idi ree ti isẹda Myrtle Corbin fi se ara ọtọ lasiko ti wọn bi, ti ko si si ireti fun lati gbe ile aye. Amọ riro ni ti eniyan, sise ni ti Ọlọrun, ọmọ naa n dagba, eegun rẹ si n le bii ti ọmọ to dape, bẹẹ lo n dagba ni ẹmi ati ni ọpọlọ. Bawo lo se rọrun fun Myrtle Corbin lati gbe ile aye? Awọn dokita si ri pe lati ibi ibadi ni ẹsẹ ikeji Myrtle Corbin ti so pọ mọ tiẹ, to si ni ara meji lati ibadi wa si isalẹ, eyi to mu ko tun ni oju ara ati ile ọmọ meji pẹlu. Amọ o rọrun fun obinrin naa lati se akoso ẹsẹ ekeji rẹ naa, nitori ko gun to awọn ẹsẹ tiẹ mejeejiy, eyi to mu ko ma subu lasiko to ba n fi n rin. Idi ni pe awọn ẹsẹ mejeeji ekeji rẹ naa lo wa ni aarin, ti wọn ko si ni agbara ra tabi ni imi ninu, ti ko si se fi rin rara. Bakan naa, ọmọ ika ẹsẹ mẹta pere lo wa lara ẹsẹ ekeji rẹ naa. Awọn ara ti Myrtle Corbin fi abuku ara rẹ da, to sọ di olowo: Arẹwa pọnbele ni Myrtle Corbin, ti ọba oke si fi ẹwa jinki rẹ lai naani abuku ara yii. Koda, obinrin giga ni, iwọn giga rẹ si jẹ ẹsẹ bata marun, o mọ lawọ, o ni ọpọlọpọ irun lori, to si tun ni oju buluu. Nigba to di ẹni ọdun mẹtala, okiki obinrin naa ti kan yika agbaye nipa ọna to n gba mura, eyi to ya ni lẹnu pupọ. Baba obinrin yii lo kọkọ ronu nipa ọna ti yoo fi wulo, to si bẹrẹ si patẹ rẹ ni awọn gbọngan sinima, ti ọpọ eeyan si n ya wa fi owo ribiribi wo akanda ẹda obinrin ẹlẹsẹ mẹrin naa. Se ni Myrtle Corbin si n lo abuku ara rẹ lati fi pa owo nipa imura rẹ. Yoo si wọ awọn ọmọ ika ẹsẹ rẹ ti ko dape naa ni asọ ti oyinbo n pe ni socks. Bakan naa ni yoo wọ bata fun awọn ẹsẹ ekeji rẹ to wa ni aarin ẹsẹ tiẹ, bi o tilẹ jẹ pe kii fi awọn ẹsẹ naa rin. Nigba to ya, awọn eeyan to jẹ gbajumọ ninu isẹ amuludun bii P.T Barnum, Ringling bros ati Coney Island n ba Myrtle dowo pọ, ti wọn si n gbe isẹ afihan ara rẹ to n se larugẹ. Okiki Myrtle Corbin si tan debi pe o n pa owo to to ọtalenirinwo o din mẹwa dọla ($450) ni ọsẹ kan, eyi to jẹ owo nla nigba naa. Nigba to pe ẹni ọdun mọkandinlogun, Myrtle Corbin se igbeyawo pẹlu James Clinton Bicknell, ẹni to pọn ni dandan fun aya rẹ lati mase patẹ aidape ara rẹ fun aye mọ. Awọn mejeeji bẹrẹ isẹ oko dida ti ọkọ rẹ n se tẹlẹ, eyi to fihan pe ifẹ tootọ ni James ni si Myrtle, kii si se tori owo ti obinrin naa ni, lo se fẹ. Amọ lẹyin igbeyawo wọn ni ọkọ rẹ ri pe oju ara meji ni Myrtle ni, ti oju ara keji si jẹ ti ibeji rẹ, eyi to mu ki obinrin naa jẹ obinrin kan soso lagbaye ti yoo ni oju ara meji. Bakan naa, nigba to loyun ni asiri tu sọwọ awọn dokita pe ile ọmọ meji naa tun ni obinrin aramọnda yii ni, to si fi ile ọmọ apa osi loyun. Lẹyin o rẹyin, ọmọ mẹjọ ni Myrtle Cobin bi sile aye amọ mẹta pere lo gbẹyin rẹ. Nigba to di ọdun 1928, ti Myrtle Corbin pe ẹni ọgọta ọdun ni aisan ara kan kọlu u, eyi to ba awọ rẹ jẹ, ti ko si gbọ wiwo. Lasiko yii, ko tii si iwosan fun arun ara naa ti wọn n pe ni Erysipelas, a streptococcal skin infection, amọ lode toni, horo oogun diẹ ti to lati wo aisan naa. Nigba to di ọjọ Kẹfa, osu Karun ọdun 1928, Josephine Myrtle Corbin-Bicknell jade laye nilu Cleburne nipinlẹ Texas, eyi to fi opin si igbe aye obinrin kan soso to ni ẹsẹ mẹrin. Se ni awọn mọlẹbi rẹ si n sọ oku ati posi rẹ lọwọ-lẹsẹ, ki awọn adigunjale maa baa ji gbe salọ. Koda, awọn onisẹ iwadii, afi nnkan isẹmbaye pamọ atawọn onisegun oyinbo gan gbe owo kalẹ lati gba oku rẹ amọ awọn mọlẹbi rẹ taku, ti wọn si tubọ n sọ oku rẹ. Ẹkọ akọkọ ti itan aye Myrtle Corbin kọ wa ni pe ka ma jẹ ki aidape tabi abuku ara di wa lọwọ lati mase gbe ohun rere se nile aye. Ẹkọ keji ni pe igbe aye Myrtle Corbin kọ wa lati mase jẹ ki ipo ta n la kọja se akoso aye wa nitori igba ko tọ lọ bii orere, aye ko tọ lọ bi ọpa ibọn. Myrtle Corbin jẹ alabuku ara amọ eyi ko ni ko ma de ibi giga nile aye , o ni ẹkunrẹrẹ ayọ ati ohun amuyangan, eyi to yẹ ki awa naa fi se awokọse rere. Lakotan, igbe aye Myrtle Corbin kọ wa lati ni ifarada, ipamọra ati ifiraẹnijin ni ipokupo ti a ba wa nitori ohun gbogbo lo n sisẹ pọ fun rere.
''Àwọn òbí ọkọ mí lù ọkọ ni àlùbami nígbà tó ní òun fẹ́ fẹ́mí '',Arabinrin Ibeadua Judith Chioma ni ohun iyalẹnu lo jẹ fun oun pe oun lọ si ile ẹkọ, ti oun si tun fẹ ọkọ alalubarika pẹlu gbogbo ipenija to oun dojukọ ni ibẹrẹ aye rẹ. Judith, ẹni ọdun mọkanlelọgbọn, to sẹsẹ pari agunbaniro re, lo ni ipenija ara. Ninu ifọrọwerọ pẹlu ileesẹ BBC , O ni oun padanu awọn obi oun ni ẹni ọdun mẹfa, ti oun si ro boya ile aye ti pari nitori pupọ lara awọn to ni ipenija ni wọn ko ni anfani lati lọ si ile iwe tabi ri ọkọ gidi lati fẹ wọn. O tẹsiwaju pe nigbati ọkọ sọ fun awọn obi re pe oun lo wu lati fẹ gẹgẹ bi iyawo, lilu ni alubami ni awọn obi ọkọ fi jẹ ọkọ oun niya. “Mo padanu ẹse nigba ti mo wa ni ọmọ ọdun mẹrin, mi ko le sọ pe nkan bayi lo sẹlẹ ati pe awọn obi mi to mọ nipa bi mo ṣe padanu ẹsẹ mi ti jade laye . '' “Ẹgbọn lobinrin lo tọ mi dagba, to ran mi lọ si ile ẹkọ titi mo fi pari ile ẹkọ fasiti.” “Nigba ti mo pade ọkọ mi, ori foonu ni ati kọkọ sọrọ sugbọn a rira soju lẹyin ọdun meji ti a ti n sọrọ.” Judith ni ọkọ oun jẹ ogunakan soso awọn obi rẹ, ti wọn ko si fi ọwó si pe ki awọn fẹ ara awọn. “Inu mi dun pe ọkọ mi ko saa fun mi sugbọn nigbati ọkọ oun lọ si ile lati lọ sọ fun awọn rẹ pe emi lo wu oun lati fẹ, nise ni iya rẹ bẹrẹ si n ma pe awọn eeyan pe ki wọn gba ọmọ oun, awọn ẹgbọn rẹ lu ni alubami, koda wọn ṣe leṣe.'' “Ọkọ mi jiya gan lori mi.” Judith ni nkan to tun ṣe ọpọlọpọ ibẹru fun oun ati ọkọ ni bi wọn ṣe bimọ to oun ba loyun nitori ipenija ara oun. O ni pẹlu irọrun ni oun fi bi gbogbo awọn ọmọ rẹ.
Kò sí iṣẹ́ tí àwọn abarapá ń ṣe tí n kò le ṣe - Akanda Taibat Ọba Ara,Taibat Oba Ara to jẹ olorin ati oṣere tiata ti jẹ ko di mimọ pe oun ko jẹ ki bi Ọlọrun ṣe da oun ṣe idiwọ tabi akoba ninu ilọsiwaju irinajo rẹ. Oba Ara, ẹni to jẹ ẹni ọdun mọkandinlọgbọn lo le ni ipenija ẹsẹ mejeeji, ti ko si le rin sugbọn to gbiyanju lati tẹsiwaju ninu irinajo rẹ. O ba ileeṣẹ BBC News Yoruba sọrọ pẹ oun ko le sọ pato bi oun ṣe di akanda ẹda nitori bi oun ṣe gbọnju mọ ara oun niyẹn. “Bi wọn ṣe bi mi re, bi mo se gbọnju ba ara mi ree. Mo ran ronu pe ki ẹsẹ mi ti Ọlọrun da mi bayi sugbọn nigba to ya mo pada riro pe ati ẹni to pe ati akanda, nkankan ni gbogbo wa. “Ọpọlọ to wa lori ẹni to pe lo wa lori temi naa.” Solomon Idowu to jẹ afẹsọna Taibat Ọba Ara ni inu oun bajẹ lọjọ ti oun kọkọ ri nitori ko ki fẹ wa laarin awọn eeyan nitori itiju. Idowu ni oun lati lọ ba pe oun ti pinnu lati ma tọju rẹ , ko si ri gẹgẹ bi ẹnikeji rẹ “Mo lọ ba Taibat pe ko ri gẹgẹ bi ẹnikeji rẹ, ti ma si ma mu inu rẹ dun. ”Ọpọ awọn mọlẹbi ati ọrẹ ti ni iki ṣe iru eeyan to yẹ ki fẹ ree sugbọn mo dupẹ loni pe yẹyẹ awọn eeyan ti n di ayẹyẹ fun wa.” Taibat fikun pe lọwọlọwọ bgayi ko si nnkan ti awọn eeyan to pe le ṣe ti oun akanda o le ṣe. “Awọn to pe le kọrin, mo n kọrin, wọn ṣe sinima, mo n ṣe sinima, awọn to le rin n taja, mo n taja temi naa. “Mo ti ṣe ọpọlọpọ orin ti mo si ti ba awọn eeyan ṣe sinima sugbọn o wu mi lati le gbe sinima temi gan jade.”
""
""
""
"Disability: Kò sẹ́ni tó kọ́ mi bí wọ́n ṣe ń fi ọwọ́ sọ̀rọ̀, ìmísí yẹn kàn wá ni - Tola,O ti pe ọ̀dun mejilelọgbọn. O ti balaga bayii, ẹnu ara rẹ si lo fi n sọ̀rọ̀ ní tirẹ bo tilẹ jẹ pe awọn obi rẹ di leti, Tola Amero ko ya odi ọmọ ni tirẹ. Nigba ti BBC ṣe ifọrọwanilẹnuwo pẹlu Tola, o ni ""pé àwọn òbí mi ya odi, ó dà bíi pe'mo kẹ̀yìn sí àgbáyé ni"". Kini Tola ni o ṣokunfa eyi? Idi ni pe o ni oun fara da ìsòro gan láwùjọ́ torí àwọn òbí rẹ to di létí. Tola ni oun ni lati maa da ọpọlọpọ nkan ṣe funrarẹ lati kekere nigba ti ko si oluranlọwọ, awọn obi ti ko ba tun wu lati ṣe eyi ko lee gbọ debi ti wọn yoo le ṣe ohun gbogbo fun un. ""Ó ma ń dé ìpele kan tí mo ma fẹ́ fí ẹnu bá wọn sọ̀rọ̀ ṣùgbọ́n kò sí ṣíṣe kò sáàṣe. bi mo ba fẹ fi awọn obi mi mọ awọn ọrẹ́ mi, ipenija kan tun niyẹn"". Awọn eeyan a dẹ maa kaanu mi tori pe mo jẹ ọmọ obi to jẹ odi, o dẹ jẹ nkan ti mi o fẹran rara. Mo jẹ́ ọmọ àwọn obi tó di létí ṣùgbọ́n kí n sọ òótọ́, ayé ò parẹ́ síbẹ̀."
Oluyemisi Orisabiyi: Ẹ̀ẹ̀mẹta péré làwọn òṣìṣẹ́ KAI bẹ̀ mí wò, mo kọ̀wé sí wọn lái rí èsì,Adura ti ọpọ ẹda maa n gba lojoojumọ to ba n jade lọ ni pe ka ma rin arinfẹsẹsi, ka ma ko ijamba lẹnu irinajo wa. Amọ ni ọjọ ti ijamba yoo ba waye, gaga ni ara ẹda maa n ya. Ọjọ si ni ọjọ kan ninu osu kẹwa ọdun to kọja nigba ti alagba Oluyemisi Orisabiyi jade amọ to sadede ko agbako ijamba lojiji. Lati igba naa si ni ara ko ti rọ okun, rọ adiẹ fun baba naa tii se ẹni ọdun mẹrinlelaadọrin pẹlu awọn eeyan to n se itọju wọn. Nigba to n ba BBC Yoruba sọrọ nipa ipo to n la kọja, Orishabiyi ni aburo iyawo oun ni ọkọ rẹ ku, ti oun si ni ki oun lọ ki wọn ku ara fẹra ku. O ni bi oun se n sọda titi marose Oshodi si Abule Egba ni adugbo Iyana Ipaja, ti oun si de opopona ti wọn ya sọtọ fun ọkọ bọọsi ijọba, ni mọto tẹ ẹsẹ oun. Orishabiyi ni ọkan lara awọn mọto ileesẹ to n se akoso ayika nipinlẹ Eko, ti wọn n pe ni KAI lo tẹ ẹsẹ oun. O ni lati igba naa ni oun ti wọ wahala, ti jijẹ mimu si di ogun nla. Nigba to n salaye ohun ti oju rẹ ti ri lati igba ti ijamba naa ti waye, Orishabiyi ni isoro nla ni jijẹ mimu jẹ fun oun lati igba naa. O sọ fun BBC Yoruba pe ẹẹmẹta pere lawọn osisẹ Ajọ KAI to fi mọto kan oun lẹsẹ wa yọju wo oun lati beere alaafia oun, ti oun ko si gburo wọn mọ. O ni owo ribi ribi ni oun n na lati se itọju ara oun, ti ko si si kọbọ lọwọ oun mọ lati maa setọju ẹsẹ naa siwaju. Baba agba naa salaye pe oun ti kọwe si ajọ KAI lati beere fun eto iranwọ amọ wọn ko tii fesi si ibeere oun. O wa ke gbajare pe ebi n pa oun, iya n jẹ oun laisi oluranlọwọ kankan. Wọn ni ka maa wadi ohun gbogbo daju, ka si di eyi tii se otitọ mu. Ọna lati fidi otitọ mulẹ nipa isẹlẹ naa lo mu ki BBc Yoruba kan si ajọ KAI nipa ijamba to de ba Orisabiyi. Nigba to n ba wa sọrọ, ọga agba fun ajọ KAI, arabinrin Gbemisola Akinpelu salaye pe lootọ ni isẹlẹ naa waye. O ni awọn lọ wo baba naa nile iwosan lati beere alaafia rẹ, ti oun si sọ fun dokita to n setọju rẹ pe ko kọwe lorukọ̀= baba naa nipa ijamba ọhun. Akinpelu ni iwe naa ni wọn fi n beere iranlọwọ lọdọ ileesẹ to wa fun ọrọ ayika. O wa kede pe Kọmisana fun ọrọ ayika nipinlẹ Eko, Tunji Bello ti fọwọ si pe ki wọn san ẹgbẹrun lọna ẹẹdẹgbẹta naira (N500,000) fun Orisabiyi lati fi setọju ara rẹ lati bii osu kan sẹyin. Amọ o ni o seni laanu pe awọn ko mọ ile baba naa, nọmba foonu ọmọ rẹ, ti awọn si maa n pe ni ko lọ mọ rara.
World Albinism Day: Gerald Uche Eke sọ ìrírí rẹ̀ gẹ́gẹ́ bí àfín àti ohun tó fà á tó ṣe ní àrun jẹ́jẹ́re,Arakunrin Gerald Eke ti gba awọn obi ni imọran, ki wọn maṣe jẹ ki ọmọ wọn to jẹ afin maa rin ninu oorun nitori ilera ara wọn. Eke sọ eyi lasiko Ifọrọwerọ pẹlu ileeṣẹ iroyin BBC lọna ati ṣe ayẹyẹ ọjọ awọn afin lagbaye, iyẹn World Albinism day ti ọdun 2023. Ninu ifọrọwerọ naa Eke ni nigba ti oun wa ni kekere ni oun ti ma n rin ninu orun, ti oun ba n bọ lati ileẹkọ. Amọ o ni ohun akọkọ ti oun ranti ni pe to ba di alẹ, ara oun a maa ṣe ọra, eleyii ti awọn oloyinbo n pe ni ''skin burn''. O ni lẹyin naa ni inira bẹrẹ fun oun ninu ara, ko to di pe awọn dokita wa ni oun ti ni aisan jẹjẹrẹ ara, iyẹn skin cancer. Arakunrin Gerald Eke wa rọ awọn obi lati bojuto awọn ọmọ wọn to jẹ afin, ki wọn si ri pe awọn ọmọ naa ko rin ninu oorun ni ọsan.
Ìdí rèé tí mo fi wa lórí 'Wheelchair' tí ọ̀pọ̀ èèyàn ṣe ń gbàdúrà fún mi - Saidi Balogun,Laipẹ yìí ni àwòrán kan gbà orí ayélujára kan, èyí tó ṣe àfihàn gbajúmọ̀ òṣèré tíátà nnì, Saidi Balogun, tó jókòó sórí kẹ̀kẹ́ onírin tó wà fún àwọn eeyan ti ẹsẹ n dùn. Àwòrán yìí sí lọ dá ọkàn àwọn èèyàn tó wòó láàmú, pàápàá àwọn olólùfẹ́ rẹ. Ọ̀pọ̀ wọn sì lọ ń fi ìtara pèé lórí fóònù tàbí fi atẹjisẹ ránṣẹ́ sì, bí wọn ṣe ń béèrè pé kí lo faa, tí Saidi Balogun ṣe di èrò orí kẹkẹ onírin, naa ni wọn ń gbàdúrà fún pé Ọlọ́run yóò fún ní àlàáfíà. Èrò ọpọ wọn ní pe ijamba kan ló wáyé, tí gbajúmọ̀ òṣèré náà kò ṣe leè rìn bo se yẹ, tó sì ń fi kẹkẹ onírin ṣe ẹsẹ rìn. Èyí sì lo mú kí Saidi Balogun ṣe tete ṣàlàyé fáwọn olólùfẹ́ rẹ náà, ìdí tó ṣe ń lọ kẹkẹ onírin láti rìn. Saidi Balogun, nínú fídíò tó gbé soju òpó Instagram rẹ ṣàlàyé pé kò sí ìjàmbá kankan tó ṣe òun, ko ko ko si ni ara òun le. O ni ère sinima ni àwọn n ya lọwọ lásìkò tí òun jókòó sínú kẹkẹ onírin naa n ìbámu pẹ̀lú ipa tí òun kò nínú sinima àgbéléwò náà. Koda, ṣe ni Saidi ń fò sókè, tó sì na apa àti ẹsẹ rẹ láti fi dá àwọn olólùfẹ́ rẹ lójú pé saka ni ara òun da Gbajúmọ̀ òṣèré tíátà náà wá ń kilọ fáwọn èèyàn tó ń gbé ayédèrú ìròyìn kiri lórí ayélujára pé kí wọn ṣọ́ra, kí wọn sì dẹkùn ìwà aláìdára yìí. Bákan náà lọ wà fi ẹ̀mí imoore rẹ hàn sáwọn olólùfẹ́, ebi, ara, ọrẹ àti ojulumọ tó kàn sí lásìkò tí wọn rí àwòrán náà, tí wọn sì ń gbàdúrà fún.
Yussuf Adekola: Olè ló sọ mi di aláìlẹ́sẹ̀ ṣùgbọ́n mo dúpẹ́ pé mo ṣì wà láyé,Iṣẹ wẹda ni mo kọ lati ọdọ Baba mi, ohun ni mo pada si lẹyin ti mo padanu ẹsẹ mi- Yussuf Adekola BBC Yoruba wa Yussuf Adekola kan lẹyin iroyin nipa rẹ pe awọn gbewiri gba ọkada tuntun to ṣẹṣẹ ra. Yussuf Adekola ṣalaye ohun ti oju rẹ ri lọjọ to gbe ero naa ti ko si mọ pe ole to fẹ gab ọkada tuntun ti oun ra ni. O sọ bo ṣe rinrinajo aye rẹ to lo ọdun kan nile iwosan fun itọju ọpa ẹyin rẹ ti ole yinbọn si. Yussuf salaye bi aya rẹṣe kọọ silẹ lẹyin iṣẹlẹ naa, koda o ni pe ọpọ ọrẹ lo kọ oun silẹ ṣugbọn oun kó lati ṣe agbe. O gba awọn to ni ipenija nimọran lati wa iṣẹ ọwọ kan ṣe tabi ọja tita lai maa ṣagbe. Bakan naa lo fi imoore han si Oldoumare pe oun ṣi wa laye. O ṣalaye ọna to fi bori ironu ati ibanujẹ ọkan ko to pada si idi iṣẹ jorinjorin.
"Seye Malaolu: Mo ta gbogbo dúkìá mi kí ń tó rí N7m owó ìtọ́jú èmi àti ọmọ mi,Ọjọ buruku, eṣu gbomi mu lọjọ Satide, ọjọ keji, oṣu kọkanla, ọdun 2019 jẹ nigbe aye Ṣẹyẹ Malaolu, ẹni to yan iṣẹ ajorinmọrin laayo nilu Abeokuta. Idi ni pe ọjọ naa ni ijamba nla kan sẹlẹ si, eyi to mu ki oju rẹ fọ, ti eti rẹ di, ti apa rẹ naa si tun ge. Yatọ si eyi, isẹlẹ to waye lọjọ manigbagbe yii naa tun kan ọmọ rẹ, Fisayọ, ẹni to padanu ẹsẹ ati ọwọ rẹ sinu ijamba naa. Lọjọ naa, Ṣẹyẹ ati awọn ọmọ rẹ, Fisayo to fi mọ iyawo rẹ ṣẹṣẹ de ṣọọbu ni, ni ọkunrin kan gbe taya tirela wa fun lati tun se. Gẹgẹ bo ti salaye fun BBC Yoruba, Seye ni ọkunrin kan to n tun taya se lo gbe taya tirela kan wa fun oun lati ba oun tun se. Ṣẹyẹ, ẹni ti ko bawọn tun taya tirela se ri lati bi ọdun marundinlogoji to ti yan iṣẹ naa laayo ni owo ti ko fi bẹẹ si lọwọ oun, lo jẹ ki oun gba isẹ naa lai mọ pe ọrọ naa yoo bẹyin yọ. Ko si ina mọnamọna lọjọ ti a n sọ yii, ṣe ni Ṣẹyẹ si lọ tan ẹrọ amunawa ko le bawọn ṣiṣẹ naa. Ibi to ti n gbiyanju lati gbe irinṣẹ le taya naa, ni taya ọhun ti ta pau lojiji, ti Ṣẹyẹ ati ọmọ rẹ, Fisayọ si fọn danu. Baba ati ọmọ rẹ yii lo daku lọ rangbọndan amọ Ẹlẹdaa tun da wọn pada saye. Lẹyin wakati mẹta ni Fisayọ laju saye, nigba ti baba rẹ, Ṣẹyẹ laju saye lẹyin ọjọ kẹẹdogun, gẹgẹ bi a ṣe gbọ. Seye salaye pe awọn oṣiṣẹ ileesẹ amunawa to wa lẹgbẹ ṣọọbu oun lo sare gbe oun pẹlu ọmọ oun lọ sile iwosan lati doola ẹmi awọn, ti gbogbo agbegbe ọhun si pa lọọlọ lọjọ naa. Gẹgẹ bi Seye ti wi, awọn dọkita ti sọ pe Fisayọ ti di oku, ti wọn si ti fẹẹ gbe e wọ ile igbokusi, iyẹn mọṣuari, ko to pariwo jade lojiji wi pe oun ko ku. Eyi lo jẹ ki wọn tun gbe e wọ yara itọju iṣẹlẹ pajawiri fun itọju. Amọ iyalẹnu nla lo jẹ fun Ṣẹyẹ nigba to laju lori bẹẹdi l'ọsibitu, to si ri awọn mọlẹbi rẹ to yii ka. Awọn eeyan yii lo wa ba a kẹdun, nibẹ si lo ti n beere ohun to ṣẹlẹ, ko to di pe wọn ṣalaye fun un. Amọ o se ni laanu pe wọn ge apa Ṣẹyẹ ati ti ọmọ rẹ, Fisayọ, ti wọn si tun paarọ oju rẹ si ti ayederu {artificial eye}. Owo ti ko din ni miliọnu meje naira ni Seye ni awọn ti na sori itọju oun ati ọmọ oun, gbogbo dukia ni wọn si ta tan pata fun itọju wọn. Ṣẹyẹ, nigba to n ba BBC YORUBA sọrọ sọ pe gbogbo ero ọkan oun nigba toun wa lori bẹẹdi l'ọsibitu ni lati lọ ba ẹni to gbe iṣẹ foun ja. ṣugbọn oun tun da ọrọ naa ro wi pe iranlọwọ loun n wa, ki i ṣe wahala. ""Kinni yẹn lo fọ ori mi bayii, iṣẹ abẹ ni wọn fi ran ori mi yii, ohun naa lo tun yọ oju mi ọtun yii, oju ti osi yii, bi ida mẹẹdogun ninu ọgọrun ni mo fi n riran. bi eeyan ko ba sunmọ mi daadaa, mi o le ri onitọhun. Nigba ti mo lo ọjọ mẹẹdogun lori bẹẹdi lọsibitu ni wọn n jẹ ki n mọ pe ọwọ ọmọ mi ati ẹsẹ ẹ naa ge."" Seye tẹsiwaju pe ""Mi o le fa wahala, iranlọwọ ni mo nilo bi mo ṣe wa yii, nitori pe awọn eniyan ko ni ran ẹni to ba fa wahala lọwọ. Owo ti kinni yii ti gba lọwọ mi ti pọ, gbogbo iṣẹ geeti ti mo ṣe si ṣọọbu ni mo ti ta tan, gbogbo ọja purofiṣan ti iyawo mi n ta ni mo ti ta tan patapata, igba ti run, lati fi tọju ẹsẹ ọmọ mi."" ""O to aarin kan, iyawo mi sọ pe oun ko ṣe mọ, nitori pe o ti su oun. Oun lo maa gbe ọmọ lọ si ọsibitu, to baa dana, to tun maa wa owo ounjẹ. O maa ṣe ounjẹ temi pẹlu ọmọ, ẹẹmẹta l'ọsẹ la n lọ si ọsibitu laarin ọsẹ. Mo mọ pe pẹlu bi Ọlọrun ti n bẹ ti ẹmi rẹ n bẹ, ohun gbogbo yoo di ṣiṣe."""
Kí ló dé táwọn àkàndá ẹ̀dá ṣe ń fẹ̀hónúhàn, èyí tó fa rògbòdìyàn l‘Eko?,Awọn ọlọpaa ti yin gaasi tajutaju si awọn to ni ipenija lati sọrọ atawọn abarapa mii ti wọn ṣe ifẹhonuhan niluu Eko. Eredi ifẹhonuhan naa ko sẹyin igbesẹ ileeṣẹ to n ri si ọrọ awọn ọdọ ati ere idaraya lati yọ ọwọ awọn akanda ẹda naa kuro lawo idije ere idaraya ilẹ yii, National Sports Festival, ti yoo waye loṣu to n bọ nipinlẹ Delta. Agbegbe Stadium, ni Surulere, niluu Eko ni ifẹhonuhan naa ti waye laarọ Ọjọru. Wọn ni inu awọn ko dun bi ijọba ko ṣe ka awọn kun, ti ko si fẹ ki wọn kopa ninu idije ọhun. Gẹgẹ bii ohun ti awọn aṣoju awọn eeyan naa sọ fun BBC Yoruba, wọn ni ere idaraya naa lawọn fi n tọju ara wọn atawọn ẹbi awọn. Ẹni to gba ẹnu awọn oluwọde naa sọrọ,  Sodipo Lateef, sọ pe awọn akanda naa lo n gba ami ẹyẹ wura to pọ ju ninu idije ọhun, amọ awọn naa ni ijọba n fi iya jẹ ju. O ni “Ọdun mejimeji ni a maa ṣe ere idaraya naa ti a si maa gba ọpọ ami ẹyẹ, ere idaraya yii si ni a fi n gbọ bukata mọlẹbi wa. “Amọ lojiji ni a kan gbọ pe wọn ti yọ ere idaraya awa ti a wa lori kẹkẹ ‘wheelchair’ kuro, to fi mọ ti awọn eeyan to ni ipenija ipenija lati gbọran. “Minisita ere idaraya wa sọ pe oun fẹ ke pe awọn eeyan ilẹ okeere lati wa kopa ninu idije naa nigba ti awọn ọmọ onilu gan ko tii yo, ṣe o daa bẹẹ?” Lateef ni ọjọ Aje lawọn ti kọkọ bẹrẹ ifẹhonuhan naa amọ awon ọlọpaa pẹtu si awọn ninu. O ṣalaye pe awọn ti kọ iwe si ijọba, lẹyin naa ni awọn dawọ iwọde naa duro amọ ijọba ko ṣe ohunkohun nipa ibeere awọn. O fi kun pe ohun ti awọn n fẹ ni ki ijọba Naijiria pe awọn pada lati kopa ninu idije gbogbogbo ọhun. O ni “Ohun ti a fẹ ni pe wọn gbọdọ da ere idaraya wa, ti wọn yọ wa kuro ninu rẹ pada sinu idije naa, ti wọn ba fẹ ki alaafia ko jọba. Nnkan ti a fẹ niyẹn.” O pari ọrọ rẹ pe awọn yoo tẹsiwaju ninu iwọde ọhun titi ti ijọba yoo fi dahun ibeere awọn. Ẹwẹ, alaga ijọba ibilẹ Surulere, Bamidele Suleiman Yusuf, yọju si awọn oluwọde naa, o si rawọ ẹbẹ si wọn lati ṣe suuru. O ni ẹtọ wọn ni wọn n fẹhonuhan le lori, o si ti to ijọba leti pe wọn ko faramọ ohun ti ijọba ṣe amọ ijọba yoo ṣe atunṣe. Yusuf bẹ awọn eeyan naa pe ki wọn fun oun ni wakati mejidinlaadọta lati yanju ọrọ naa pẹlu ọọfisi minisita to n ri si ọrọ ọdọ ati ere idaraya. Amọ awọn oluwọde ọhun kọ jalẹ, lẹyin naa ni awọn ọlọpaa yin gaasi tajutaju si wọn lati tu wọn ka. Lara awọn eeyan to kopa ninu ifẹhonuhan naa ni awọn abarapa to n gba bọọlu alapẹrẹ, bọọlu ẹlẹyin lawn tẹnis, awọn to n luwẹ, atawọn elere idaraya mii.
"Ilé ìgbìmọ̀ aṣòfin ìpínlẹ̀ Oyo gbé àbádòfin láti jà fún ẹ̀tọ́ àwọn èèyàn tó ní ìpènijà ọpọlọ,Abadofin naa to ni ifojusun lati maa daabo bo ẹtọ awọn eeyan to ni ipenija ọpọlọ n'ipinlẹ Ọyọ lo di gbigbe kalẹ lati ọwọ adari ile igbimọ aṣofin naa, Hon. Adebo Ogundoyin, igbakeji rẹ, Hon. Muhammad Fadeyi, adari ẹgbẹ oṣelu ti o pọ ju, Hon. Sanjo Adedoyin, adari ẹgbẹ oṣelu ti o kere ju, Hon Asimiyu Alarape ati Họnọrebu Saminu. Lara awọn afojusun aba naa ni lati ṣe agbekalẹ awọn ibudo itọju fun awọn to ni ipenija ọpọlọ, ati awọn eka to n moju to iṣẹ ilu jakejado awọn ibudo eto ilera to n  bẹ n'ipinlẹ Ọyọ, lati rii daju wi pe gbogbo ẹni to ni ipenija ọpọlọ lo ni ẹtọ si iru awọn ibudo eto ilera bẹẹ.\n\nTi aba naa ba di ofin, yoo fi idi aabo to peye mulẹ fun awọn eeyan to ni ipenija ọpọlọ ati awọn ẹni ti aṣilo ogun oloro ti sọ di alaarẹ n'ipinlẹ ọhun. Ninu ọrọ ti o ba awọn oniroyin sọ, adari ile igbimọ aṣofin ipinlẹ Ọyọ, Họnọrebu Adebo Ogundoyin ṣe alaye wi pe abadofin naa lo duro gẹgẹ bii imuṣẹ ileri ti o ṣe ni ayajọ ọjọ ilera ọpọlọ l'agbaye fun ọdun 2022, eleyii ti o waye l'ọjọ kẹẹwa, oṣu kẹẹwa. O ni, ""Mo ṣe ileri nibi ayajọ ọjọ naa wi pe ipinlẹ Ọyọ yoo wa lara awọn ipinlẹ marun un akọkọ ti yoo sọ aba nipa ilera ọpọlọ di ofin lorilẹede yii. A si ti wa lẹnu rẹ bayii gẹgẹ aba naa ṣe ti n jẹ kika fun igba akọkọ"". Ogundoyin tẹsiwaju wi pe igbesẹ lati sọ aba naa di ofin yoo ya kankan ki ile igbimọ aṣofin ipinlẹ Ọyọ le ni akọsilẹ aṣeyọri tuntun. O ni ipinlẹ Ọyọ yoo tọ ipasẹ ipinlẹ Ekiti lati sọ aba naa di ofin laipẹ, gẹgẹ bi o ṣe n ṣalaye wi pe gbogbo iha aibikita ati oju ikorira ti awọn eeyan fi n wo ẹni to ni ipenija ọpọlọ n iyoo yipada lẹyin ti aba naa ba ti di ofin."
Pains and Pleasure Band: Ọ̀pọ̀ àwọn akọrin tó ní ìpèníjà ojú ló jẹ́ Ẹnjiníà, atagìtá, alugángan etc,Ara meeriri, mo ri ori ologbo lori atẹ ni fidio yiii nitori ko daju pe iru isẹlẹ yii pe meji yika agbaye. Abi ẹyin ti gbọ ri pe ẹgbẹ akọrin kan wa, ti ọpọlọpọ awọn ọmọ ẹgbẹ naa ni ipenija oju, ti wọn si n dabira ni awuja. Ninu ẹgbẹ akọrin yii, eeyan mẹtalelogun lo wa nibẹ, amọ eeyan marun pere ninu wọn lo le riran kedere, se ni awọn yoku ni ipenija oju. Orukọ ẹgbẹ akọrin amuludun naa ni Pains and Pleasure (PP), ti wọn si n kọrin lati da awọn eeyan laraya lagbo ariya lorisirisi. Nigba ti wọn n ba BBC Yoruba sọrọ, diẹ lara awọn ọmọ ẹgbẹ naa to ni ipenija oju salaye pe awọn sa wa ara awọn ri ni. Ẹgbẹ akọrin PP naa, ti wọn lo bẹrẹ lọdun mẹrinlelogun sẹyin, si lo n pawo wọle fun wọn lati ri ọwọ mu lọ sẹnu. Awọn eeyan to ni ipenija oju naa ni wọn ko bi ohun bii afọju amọ awọn miran ninu wọn lo gbe ipenija oju wa lati ọrun. Nigba to n ba BBC Yoruba sọrọ, alakoso ẹgbẹ akọrin amuludu naa, taa tun mọ si Manager salaye pe inu ile kan soso ni awọn ọmọ ẹgbẹ naa to ni ipenija oju naa n gbe. O ni oun dijọ n gbe ile pẹlu wọn ni, ti wọn si ni ki oun wa se manija awọn. O salaye pe o maa n jẹ iyalẹnu ni ode ariya lati ri awọn akọrin naa, ti ọpọ wọn ko riran rara amọ ti wọn n kọrin ju awọn eeyan miran to riran lọ. Manija fikun pe lara awọn ọmọ ẹgbẹ akọrin naa to ni ipenija oju ni Onimọẹrọ, agbohunsilẹ, atagija, afọnfere, alugangan ati bẹẹ bẹẹ lọ wa. Manija naa fikun pe iyalẹnu ni ipinnu awọn ọmọ ẹgbẹ to ni ipenija oju naa lori bi wọn se pinnu lati maa krin jẹun. O ni wọn ko fẹ maa se agbe jẹun tabi tọrọ baara, lo mu ki wọn maa kọrin, bakan naa si tun ni wọn fẹ fi han awujọ wa pe awọn si wulo. O fikun pe lara awọn eeyan wọn yii gan kawe, ti wọn si lọ sile ẹkọ giga. Bakan naa lo ni wọn ti se igbeyawo,, wọn ti bimọ, ti omiran ninu wọn gan ti ni ọmọ-ọmọ. O ni ọpọ obinrin to ba ri wọn bi wọn se n kọrin, lo n nifẹ wọn, ti wọn si gba lati fẹ awọn akọrin to ni ipenija oju naa bii ọkọ wọn. Awọn ọmọ ẹgbẹ akọrin Pains and Pleasure wa salaye pe lootọ ni awọn n ri ọwọ mu lọ sẹnu amọ awn si nilo awọn ohun eelo amayedẹrun kan fun idagbasoke ẹgbẹ naa. Lara ohun ti wọn mẹnuba ni ipese ọkọ akero ti yoo maa ko awọn ọmọ ẹgbẹ naa jade, paapaa lọ sode ariya ti wọn ba ti ni isẹ.
Okafor Nkechi Agness: Ẹbí kọ̀ mi sílẹ̀, Bàbá mi kú lórí wàhálá mi ṣùgbọ́n mo kọ̀ láti tọrọ bárà,Omọ Igbo ni mi ṣùgbọn Ekiti ni wọn bi mi si ni mo fi gbọ ede Yoruba daadaa. Okafor Nkechi Agness lo gbalejo BBC Yoruba nibi to ti ri oore ọfẹ lati sọ nipa irinajo aye rẹ lati kekere. O sọ nipa ala rẹ lati ṣoju Nijiria ninu idije ere sisa gbogbo lati kekere rẹ ko to di pe o ṣaisan nigba kan ti ẹsẹ si kọ alti ṣiṣẹ mọ. O ṣalaye ohun ti oju Obi rẹ ri ki Baba rẹ to re ibi agba n re ati ibi ti ọrọ rẹ de duro. Agness sọ bi oun ṣe ronu lati pa ara oun ni akoko kan ki aanu Olodumare to sọrọ lori aye oun. O gba awọn to ni ipenija kankan ni ara wọn ni iyanju lati maṣẹ gbe igba bara ṣugbọn ki wọn ni afojusun ot dara ati oju inu lati wadi talẹnti ti Olodumare fi jinki koowa.
""
Kò sí ajínigbé tàbí agbébọn tó lè dá mi lọ́nà tàbí jí mi gbé - Oluwo,Oluwo tilu Iwo, Ọba Abdulrasheed Adewale Akanbi ti sọ pe ko si agbebọn tabi ajinigbe kankan to le pa oun danu, tabi ji oun gbe lorileede Naijiria. Kabiyesi naa sọ pe awọn agbebọn ati ajinigbe ti bẹrẹ si doju kọ awọn ọba alaye nitori pe wọn gbojule awọn agbara ti wọn ni. Ọba Akanbi ni Ọlọrun nikan toun gbojule lo ti n jẹ alaabo fun oun latilẹ. Oluwo lo sọrọ yii lasiko to n ba awọn akọroyin sọrọ ni aafin rẹ to wa niluu Iwo, ipinlẹ Ọṣun laipẹ yii. Ninu ọrọ rẹ, o sọ pe ko le si aabo to pe ye fun awọn ọba alaye ti wọn n gbojule awọn oriṣa ati irunmalẹ, ati pe yoo baa tabuku ba ibujoko wọn lasan ni. “Mo n sọ fun un yin bayii pe ko si ẹni naa to le gboju-gboya lati gbiyanju pe oun fẹẹ ji mi gbe tabi pinnu lati pa mi danu “Aabo Ọlọrun wa lori mi, kii ṣe nipa oriṣa tabi irunmalẹ kankan. “Mo n fi asiko yii rọ awọn ọba alaye ẹgbẹ mii lati dẹkun gbigbe ireti wọn lori awọn irunmalẹ, bi ko ṣe pe ki wọn pada si ọdọ Ọlọrun ti wọn n ṣoju.” Siwaju sii lo sọ pe asiko yii ni awọn araalu n kọminu lori awọn ọba alaye mẹta ti wọn padanu ẹmi wọn sọwọ awọn agbebọn nipinlẹ Ekiti ati Kwara laarin ọsẹ meloo kan sẹyin. Bi ẹ ko ba gbagbe, laipẹ yii ni awọn ajinigbe ji awọn alaye meji gbe nipinlẹ Ekiti, ti wọn si pa wọn. Elesun tiluu Esun-Ekiti, Ọba David Ogunṣakin; ati Ọba Ọlatunde Oluṣọla, to jẹ Onimojo tiluu Omojola-Ekiti ni awón ọba mejeeji ti wọn pa. Ko ju bi ọjọ meloo kan si asiko naa ni awọn ajinigbe tun yawọ Aafin Onikoro tiluu Koro-Ekiti nijọba ibilẹ Ekiti, ipinlẹ Kwara, nibi ti wọn ti pa Ọba Peter Arẹmu.
"Mi ò dọfẹ, bí mo ṣe móríbọ́ lọ́wọ́ àwọn agbébọn tó pa ọba méjì ní Ekiti rèé,Alara ti Ara Ekiti, Oba Adebayo Fatoba tó móríbọ́ níbi ìkọlù tí wọ́n ti ṣekúpa àwọn ọba méjì kan ní ọjọ́ Ajé, ọjọ́ Kọkàndínlọ́gbọ̀n, oṣù Kìíní ọdún 2024 ti ṣàlàyé ohun tí ojú rẹ̀ rí níbi ìkọlù ọ̀hún. Alara àti àwọn ọba méjì mìíràn - Onimojo ti Imojo Ekiti Ọba Olatunde Samuel Olushola àti Elesun ti Esun Ekiti, Oba Babatunde Ogunsakin ni wọ́n jọ ń lọ kí àwọn agbébọn tó dá wọn lọ́nà. Àwọn Ọba méjì náà pàdánù ẹ̀mí wọn sọ́wọ́ àwọn agbébọn náà àmọ́ Alara móríbọ́ lọ́wọ́ wọn. Nígbà tó ń ṣàlàyé bí ìṣẹ̀lẹ̀ náà ṣe wáyé fún iléeṣẹ́ ìròyìn Awikonko, Oba Fatoba ní òun kò pòórá lásìkò ìkọlù náà bí àwọn ṣe ń gbe kiri. Ọba náà ṣàlàyé pé níbi ìpàdé ètò ààbò kan tí àwọn máa ń ṣe ni àwọn ti ń bọ̀ kí ìṣẹ̀lẹ̀ náà tó wáyé. Ó ní nǹkan ọdún mẹ́ta sí mẹ́rin sẹ́yìn ni àwọn lọ gba àṣẹ lọ́wọ́ iléeṣẹ́ ọlọ́pàá ìpínlẹ̀ Ekiti láti gbé ìgbìmọ̀ kan dìde tí yóò máa ran àwọn ọlọ́pàá lọ́wọ́ lórí ètò ààbò ní ìjọba ìbílẹ̀ Ikole àti ìpínlẹ̀ Ekiti lápapọ̀. Ó ṣàlàyé pé nígbà tí àwọn darandaran tí wọ́n ń dá ẹran bẹ̀rẹ̀ sí ní hu àwọn ìwà kò tọ́ ni àwọn gbé ìgbìmọ̀ náà dìde kí àláfíà lè jọba ní agbègbè àwọn. Ó fi kun pé òun ni wọ́n fi jẹ alága ìgbìmọ̀ náà, tí Onimojo tí àwọn agbébọn náà pa sì jẹ́ igbákejì òun, tí àwọn sì máa ń lọ káàkiri ìlú kọ̀ọ̀kan ní ìjọba ìbílẹ̀ àwọn láti ri pé ààbò tó péye wà. Ó tẹ̀síwájú pé igbákejì òun ló pè lọ́jọ́ Àìkú, ọjọ́ Kejìdínlógún, oṣù kìíní pé àwọn kan tún ti ṣọṣẹ́ láàárín ìlú Aiyebode sí ìlú Ayedun tí wọ́n sì pa ènìyàn kan níbẹ̀. ""Èyí ló jẹ́ kí èmi náà sọ fún pé mò ń bọ̀ wá sí ibẹ̀ lọ́jọ́ Ajé láti mọ ohun tó ṣẹlẹ̀."" ""Láti ibẹ̀ ni a ti ń bọ̀, mò ń tẹ fóònù mi lọ́wọ́ ni mò ṣàdédé ri tí awakọ̀ mi tẹ ìjánu ọkọ̀ lójijì."" ""Bí mo ṣe gbójú sókè ni mo ri tí àwọn agbébọn mẹ́ta tí wọ́n na onírúurú ohun ìjà sí wa, ìbọn, àdá àti bẹ́ẹ̀ bẹ́ẹ̀ lọ. ""Ìbọn tí wọ́n ń yìn kò bàmí, àmọ́ gbogbo apá ojú ọgbẹ́ ṣì wà lára mi àti pé ilẹ̀kùn ọkọ̀ ni mo fi ti ẹni tó wà lẹ́gbẹ̀ẹ́ ọ̀dọ̀ mi dànù."" Ọba Fatoba tẹ̀síwájú pé lòdì sí ìròyìn tí àwọn kan ń gbé kiri pé òun àti awakọ̀ òun dọfẹ kúrò níbi ìkọlù náà, ó ní ẹsẹ̀ ni òun fi sá kúrò lọ́dọ̀ àwọn agbébọn náà. Ó ní bí òun ṣe ń lọ ni òun ń gbọ́ ìró ìbọn lẹ́yìn òun tí òun sì sáré lọ sọ́dọ̀ àwọn ọlọ́dẹ tó wà nítòsí ibẹ̀. Bákan náà ló ṣàlàyé pé nígbà tí awakọ̀ òun ti paná ọkọ̀ ni àwọn agbébọn náà kò dá si mọ́ nítorí òun kọ́ ni wọ́n wá wá àti pé èyí ló jẹ́ kí awakọ̀ òun náà le sá àsálà fún ẹ̀mí rẹ̀. ""Nígbà tí mo dé ọ̀dọ̀ àwọn ọlọ́dẹ, mo ní kí wọ́n yìnbọn sókè láti fi dẹ́rùba àwọn agbébọn náà àmọ́ ìbọn wọn kò dáhùn. ""Àwọn ọlọ́dẹ kò lè sún mọ́ àwọn agbébọn náà nítorí ìbẹ̀rù àti pé ta ló lè dúró níwájú ìbọn."" Kábíèsí náà fi kun pé òun kò lè sọ pé báyìí ni wọ́n ṣe pa àwọn akẹgbẹ́ òun nítorí ìbẹ̀rù kò jẹ́ kí òun lè mọ ohunkóhun. Ó tún ṣàlàyé pé ẹnì kan nínú àwọn ọlọ́dẹ náà ló pe ọba tó wà nítòsí ibẹ̀ nítorí òun ti pàdánù fóònù òun, tí wọ́n sì pe àwọn ẹ̀ṣọ́ ààbò. Ẹ̀wẹ̀, iléeṣẹ́ ọlọ́pàá Ekiti ni àwọn ti nawọ́ gán àwọn afurasí kan lórí ìṣẹ̀lẹ̀ náà."
Oṣù mẹ́fà nínú ọdún ni mo fi ń ṣiṣẹ́ l’Amẹrika, owó rẹ̀ ni mo fi ń tún ìlú ṣe - Onidera,Onidera ti ilu Idera, Ọba James Oladipo Buremoh ti ṣalaye bo ṣe maa n lo oṣu mẹfa nilẹ Amẹrika ti yoo si pada wa fi owo to ba pa lọhun tun ilu to jọba le lori ṣe. Ninu ifọrọwerọ pẹlu BBC Yoruba ni Onidera, to ti fi akoko igba kan jẹ onijakadi lọpọ ọdun sẹyin ṣalaye ọrọ naa. Irawọ Onidera tan kaakiri gbogbo agbaye lọdun 1987 lasiko to gba ade ijakadi lẹyin to na akẹgbẹ rẹ Mike Hayes lori papa. Orukọ ti wọn mọ ọ si lọdun naa lọhun ni ‘Ladi the African Tiger.’ Lẹyin to fẹyinti gẹgẹ bii ajijakadi lo bẹrẹ iṣẹ awakọ niluu New York, nilẹ Amẹrika. Bo tilẹ jẹ pe oun ni abikẹyin iya rẹ, baba rẹ sọ fun ṣaaju iku rẹ pe oun ni yoo jẹ ọba ilu Idera lẹyin ti ọba to wa lori oye ba gbesẹ. Ori ade naa ṣalaye fun BBC pe nigba ti ọba to wa lori alefa ilu Idera gbesẹ ti oye si kan oun, oun tọwọ bọwe adehun pẹlu ilu Idera pe oṣu mẹfa ni oun yoo maa lo nilẹ Amẹrika lati ṣiṣẹ ti oun yoo si lo oṣu mẹfa to ku ninu ọdun lori itẹ Idera. O ni “Mo sọ fun wọn pe... Ẹ fun mi laaye ki n maa lo oṣu mẹfa ni ilu Oyinbo, ki n maa lo oṣu mẹfa nile, ah, wọn ni awọn gba. “Nitori ẹni to ba loun joko pe o daa mo ti jẹ ọba mo wa fẹ kẹkẹ nisin ebi o pa ṣege si ẹni ọhun lara, nitori bẹẹ ni mo ṣe lọ. “Awọn bọọsi gbọọrọgbọọrọ ti wọn fi n gbe awọn arinrinajo afẹ kiri ‘New York sightseeing’ ni mo n wa nigbayẹn ni New York.” Kabiesẹi ni owo ti oun ba pa nidi iṣẹ awakọ l’Amẹrika naa loun fi n tọju awọn ọmọ oun, owo naa si loun fi n tun ilu Idera ṣe. Bo tilẹ jẹ pe ọpọ araalu ni ko faramọ pe odidi ọba alaye n ṣiṣẹ awakọ niluu oyinbo, Onidera ko pa iṣẹ naa ti, osi maa n lọ ṣiṣẹ l’Amẹrika lati ṣiṣe fun itẹsiwaju idile ati ilu rẹ titi di oni. Onidera pari ọrọ rẹ pe oun kii ṣe ọba to maa n paṣẹ fun eeyan ti iṣẹ ba delẹ, oun maa lọwọ si awọn iṣẹ ti bo n lọ niluu. Yatọ si owo ti Onidera n gbe kalẹ fun itẹsiwaju ilu rẹ, o tun maa n ni ajọṣepọ ijọba loorekoore. Ẹkunrẹrẹ ohun ti Onidera ba wa sọ wa ninu fidio oke yii.
Bí ìgbẹ́jọ́ ikú Whitney Adeniran ṣe lọ rèé lọ́sẹ̀ yìí,Micheal Adeniran, Baba ọdọmọdebinrin oloogbe Whitney Adeniran to jẹ akẹkọọ ileẹkọ Chrisland Schools Opebi farahan si ileẹjọ giga ipinlẹ Eko Ikeja lọjọ Aje. Adediran sọ fun ileẹjọ pe ọkan lara nọọsi ile ẹkọ naa sọ fun pe ọmọ oun ti jade laye saaju ki wọn to gbe e de Ile iwosan. O ni nọọsi naa salaye fun oun pe oju ọmọ oun ti pade sugbọn ko le fidi rẹ mulẹ pe ọmọ ti ku nitori oun ko ki n se dokita. Lọjọ kọkanlelọgbọn ọdun 2023 ni Ijọba ipinlẹ Ekọ gbe Chrisland School Limited Opebi ati ọga awọn akẹkọọ , igbakeji rẹ ati awọn meji mii lori iku ọkan lara akẹkọọ ileẹkọ, Whitney Adediran. Iwaju Onidajọ Oyindamola Ogala ni wọn ti n jẹjọ. Awọn olujẹjọ naa ni Ademoye Adewale, Kuku Fatia, Belinda Amao ati Victoria Nwatu, ti wọn jẹjọ lori ẹsun mimọ sekupa ((eyi ti kii ṣe taara) ati iwa pipa eniyan ti ti wọn fi kan ile ẹkọ Chrisland, awọn oṣiṣẹ wọn to fi mọ olutaja kan. Nigba ti wọn bi Baba oloogbe pe se nitori Whitney se airẹ lo fa ti ko fi wa si ileẹkọ lọjọ Kejilelogun oṣu keji ọdun 2023. Adeniran fesi pe “Ko wa si ileẹkọ lọjọ naa sugbọn ko ki n se nitori pe o se aisan.“ Ẹlẹrin na sọ pe ni Ogunjọ oṣu kinni ọdun 2023 ni ileẹkọ pe iyawo oun lati sọ pe o rẹ Whitney. O ni ọmọ oun lọ si ile iwosan Inland Specialist to wa ni Ikeja, ti dokita si kọ awọn oogun fun lati lo sugbọn oun ko mọ orukọ oogun naa. O tẹsiwaju alaye pe oun pada mọ orukọ oogun lẹyin ti oun gba esi dokita ni ile iwosan ọjọ kẹrindinlogun oṣu keji ọdun 2023. Blessing Adeniran to jẹ iya oloogbe naa farahan siwaju ileẹjọ lati wi tẹnu rẹ. Nigba to n sọrọ, o ni oun ko se iwadii kankan nipa oogun ti ọmọ lo nitori dokita lo kọ fun oun. Bakan naa lo jẹ ko di mimọ pe oun ko ba ile ẹkọ Chrisland sọ ohunkohun nipa abọ oun lati ile iwosan. O salaye pe Whitney ko ni anfani lati lọ si Ileẹkọ fun igba meji ọtọọtọ, ogunkọ oṣu kinni ati ọjọ keji oṣu keji nitori pe ara rẹ ko ya “Mo pe ọkọ mi lati sọ fun pe ile ẹkọ ọmọ wa pe pe ara rẹ ko ya. O lọ gbe lati ile ẹkọ, to si gbe lọ si ile iwosan, to si ni ki emi darapọ mọ wọn. “Nigba ti mo de ile iwosan, mo ba ọmọ mi ati Baba rẹ ti wọn n sere lori foonu ọkọ mi, ti ara rẹ si ya loju mi, “Mo ni o da pe ẹ nifẹ lati wa si ile iwosan, ti gbogbo si bu sẹrin,” O tẹsiwaju pe nigba ti dokita se ayẹwo tan, o ni pe ara rẹ ti ya, to si bere pe boya igbaradi idanwo lo fa kudiẹkudiẹ ilera naa sugbọn wọn pe oun gbaradi fun ere idaraya ileẹkọ ti a mọ si Inter House Sport. O ni oun ko mọ iru itọju ti oogun ti wọn fun oun wa fun. Nigba ti agbẹjọrọ Ile ẹkọ, Oloye Richard Ahonaruogho (SAN) ni bi iya oloogbe pe se ile iwosan Agege Central Hospital and Diagnostic sọ fun pe ipaya lo sekupa ọmọ naa, ẹlẹri naa ni wọn sọ fun oun. Oloogbe naa ni wọn gbe lọ si ile iwosan yii lẹyin ti subu ni paapa isere . Bakan ni Agbẹjọro Ahonaruogho bere lọwọ ẹlẹri pe se looto ni pe ina mọnamọna lo gbe oloogbe to fi ku, to si ni rara. Ahonaruogho sọ fun ile ẹjọ pe oogun Nitrazepam ti wọn kọ fun awọn obi naa lo wa fun itọju awọn eeyan to ba ni ipaya ti Amitriptytline si wa fun awọn to ni irẹwẹsi ọkan. O bi ẹlẹri pe se o mọ awọn nnkan yii, ti ẹlẹri si ni oun ko mọ. Agbẹjọro ni nilo oogun mejeeji paapa fun ọmọde le laku lọ.
Ẹ̀mí kan bọ́, ọ̀kan di àwátì,15 yè nígbà tí ọkọ̀ ojú omi dànù l’Ékòó,Ko din ni eeyan kan to ti dagbere faye, ti ọkan si ri sinu omi nibi ijamba ọkọ oju omi to ṣẹlẹ l’Ọjọru, ọjọ kọkanlelogun, oṣu keji, ọdun 2024. Atẹjade ti ileeṣẹ to n ri sọrọ irin ajo ori omi nipinlẹ Eko, Lagos State Waterways Authority (LASWA) gbe jade, ni wọn ti jẹ ko di mimọ pe eeyan mẹtadinlogun lo wa ninu ọkọ oju omi naa. LASWA ni awọn mẹẹdogun ni ori ko yọ lasiko ijamba ọkọ oju omi naa. Atẹjade ọhun ti Wuraọla Alake, to jẹ agbẹnusọ ileeṣẹ naa fi sita jẹ ko di mimọ pe oku obinrin kan ninu awọn meji to ku ni wọn ri, to si ni wọn ṣi n wa oku ẹnikan yoku to jẹ ọkunrin. Agbegbe Powerline to wa ni afara Ikoyi ni ijamba ọhun ti waye, gẹgẹ bi Wuraọla ṣe ṣalaye. O ni ẹkun omi to ṣẹlẹ lo mu ki awakọ oju omi naa sare lọ kọlu opo ina onirin ti a mọ si ‘High-Tension Pole’, to si mu ki ọkọ oju omi naa ṣubu lojiji. Wuraọla ni awọn ṣi n gbiyanju lati rii pe wọn ṣawari oku ọkunrin naa.
"Mohbad: Inú mi ò dùn sí ìwádìí Iléeṣẹ́ Ọlọ́pàá - Baba Mohbad,Joseph Aloba,baba gbajugbaja olorin takasufe to di oloogbe, Ilerioluwa Aloba tí ọpọ mọ si Mohbad tí jẹ ko di mimọ pe inu ko dun sí ìwadii ileeṣẹ Ọlọpaa lori ohun to sokunfa iku ọmọ rẹ. Ninu oṣu kẹjọ ọdun 2023 ni Mohbad, to jẹ akọrin labẹ ileeṣẹ olorin tí Azeez Fashola tí ọpọ mọ si Naira Marley jade laye ni ẹni ọdun mẹtadinlọgbọn  nipinlẹ Eko. Ileeṣẹ Ọlọpaa nipinlẹ Eko, lọjọ kejidinlogun gbe ìgbìmọ ẹlẹni metala lati ṣe ìwadii. Lasiko to n ba Trust TV sọrọ, JosepJoseph Aloba ni ọpọlọpọ nnkan awọn eeyan n sọ to si jẹ pe o jinna si otitọ. O salaye pe gbogbo erongba ohun lẹyin ti wọn hu oku Mohbad ni pe wọn yoo lọ ṣe ìwadii ni ile rẹ. Aloba tun wa bu ẹnu atẹlu bi ko se ti ni anfani si esi ayẹwo oku ọmọ rẹ. ""Inu mi o dun pẹlu iwadii ileeṣẹ Ọlọpaa. Nigba ti mo gbe oku Mohbad lọ si agọ Ọlọpaa, gbogbo erongba mi pe wọn yoo tẹle mi lọ ile Mohbad lati lọ ṣe ìwadii tabi fun mi ni esi ayẹwo oku rẹ. ""A ni lati bere awọn ibeere kan lọwọ awọn eeyan ti wọn jọ wa papọ. Ẹ yẹ foonu wọn wo, wọn mọ ohun to ṣekupa Mohbad. ""Ọpọlọpọ eeyan lo n gbe pẹlu Mohbad. Ileeṣẹ Ọlọpaa ipinlẹ Eko ti jẹ ko di mimọ pe awọn si n retí esi ayẹwo Autopsy ti wọn ṣe lati mọ ohun to sekupa pa gbajugbaja olorin takasufe, Ilerioluwa Aloba, tí ọpọ eeyan mọ si Mohbad. Bakan naa ni Ileeṣẹ Ọlọpaa tí ransẹ pe awọn afurasi lori iku olorin naa lati le tan imọlẹ si iwadii wọn."
Ọlọ́pàá mú ajìjàgbara Yorùbá Nation l’Eko lẹ́yìn ọdún kan tí wọ́n ti ń wá a,Ileeṣẹ ọlọpaa ti fọwọ ofin mu ajijagbara idasilẹ orilẹede Yoruba, Olamilekan Odofin lẹyin ti wọn ti n wa a fun ọdun kan. Ninu ọrọ to fi lede loju opo X rẹ, agbẹnusọ ileeṣẹ ọlọpaa ipinlẹ Eko, Benjamin Hundeyin, ṣalaye pe awọn ọlọpaa to wa ni agọ ọlọpaa Ayobo lo mu ọkunrin naa. Hundeyin ni Odofin ṣiwaju ikọlu sawọn onimọto atawọn ọlọpaa lọjọ Kẹsan oṣu Kinni ọdun 2023 lorukọ ṣiṣe ijijagbara fun Yoruba Nation. Agbẹnusọ ọlọpaa ni iwadii ṣi n lọ lọwọ lẹyin ti ọwọ ti tẹ Odofin. Hundeyin ni o kere tan, eeyan kan padanu ẹmi rẹ, nigba tawọn ọlọpaa meji farapa bakan naa lasikọ iwọde fun Yoruba nation. O ni ọpọ ọkọ ni wọn tun bajẹ lasiko iwọde ọhun to waye ni agbegbe Ojota lọdun 2023 niluu Eko. Aawọ bẹ silẹ laarin awọn ọlọpaa atawọn to n ṣe iwọde Yoruba nation lẹyin ti wọn n na ika alebu si ara wọn. Awọn olufẹhonuhan naa ni awọn ọlọpaa lo wa nidi aawọ to ṣẹlẹ lẹyin ti wọn fẹ da iwọde awọn ru eleyii tawọn naa o gba.
Wo àwọn ọ̀nà márùn ún tí àwọn ọmọ Naijiria ń gbà kojú ọ̀wọ́ngógó oúnjẹ,Ọpọ ọmọ Naijiria lo ti sun kan ogiri bayii latari ọwọngogo ounjẹ to gbode. Iroyin ni nnkan bii idaji araalu lo n gbe ninu isẹ ati oṣi nitori bi wọn ko ṣe ri ounjẹ igba mẹta jẹ lojumọ. Gbogbo rogbodiyan naa ko ṣẹyin igbesẹ ijọba apapọ lati fopin si owo iranwọ ori epo bẹntiro ati bo ṣe ja agbara owo naira silẹ. Eyii ti n mu ki ara kan ọpọ araalu, ti awọn mii si n lọ ja gbọgan ti ijọba n ko ounjẹ pamọ si ki wọn le bọ ara wọn atawọn mọlẹbi wọn. Yatọ si nnkan to di ọwọngogo, awọn banki naa tun ti ṣafikun ele ori owo ti awọn onibara wọn ba n ya lọwọ wọn ni ida 22.75%. Iwọnyi ni awọn ọna ti awọn ọmọ Naijiria n gba koju ọwọngogo to gbede lasiko yii. Pẹlu ọwọngogo to gbode, o n tumọ si pe iye owo ti wọn n ta ọpọ nnkan ti le si ni ọpọ ilọpo. Abike Jaji, to n ta aṣọ niluu Eko sọ pe san diẹdiẹ ni ọna ti oun fi n ran nnkan bayii, paapaa awọn ikoko ọbẹ kan ti oun ṣẹṣẹ ra laipẹ yii. Obirin naa, to jẹ ẹni ọgọta ọdun sọ pe “inu oṣu Kejila ọdun to kọja ni mo ra awọn ikoko yẹn, mo ṣẹṣẹ san owo rẹ tan bayii ninu oṣu Keji ni.” Wakeelah Lawa-Tijani to jẹ onimọ nipa eto ilera sọ pe oun ti bẹrẹ si n ra nnkan ti oun ba nilo lọpọ yanturu dipo ki oun maa ra a ni ẹyọ kọọkan. O ni “To ba ni oun ti mo nilo, ni ṣe ni mo kuku ra a loju pali. “Mi o ki n duro lati bere iye ti wọn ta nnkan naa nitori iṣẹju-iṣẹju ni gbogbo nnkan maa n gbowo lowo si bayii. Lootọ ni kii ṣe gbogbo eeyan lo lagbara lati maa ra ọja loju paali nitori ika ko dọgba. Awọn mẹta kan sọ fun BBC pe awọn ti bẹrẹ si n ra ọja olowo pọku dipo olowo gọbọi ti wọn maa n ra tẹlẹ. Yatọ si eyii, wọn tun ti dẹkun ounjẹ jijẹ nita, bẹe naa ni wọn ko ṣe faaji mọ nile ọti tabi ile ijo. Fun awọn eeyan ti wọn mọ pe wọn ni inawo siwaju bii igbeyawo tabi owo ile ẹkọ ọmọ, wọn ti bẹrẹ si n darapọ mọ ajọ. Ajọ yii ni Halima Ibrahim ati ọkọ rẹ fi ṣeranwọ fun owo ti wọn n ṣe, ninu rẹ ni wọn si ti san owo ile ẹkọ ọmọ wọn. O ni “A ya miliọnu meji nibi ti a ti n da ajọ, eyii ti a o san pada laarin oṣu mẹwaa. O le maa da ajọ pẹlu awọn alabaṣiṣe rẹ tabi awọn alabagbe, amọ o ni lati ri daju pe awọn ti o n ba dowopọ jẹ awọn ti o le fọkan tan. Ninu oṣu keji ọdun yii, iye owo ti wọn n ta gaasi ti fo soke lati N800 si N1,300. Awọn kan ti bẹrẹ si n lo eedu ati igi lati dana bayii, eyii to jẹ nnkan ti wọn ti pati tẹlẹ.
Mi ò rí orun sùn fún ọjọ́ méje ṣáájú ìdájọ́ ‘tribunal’ lórí ìbò gómìnà – Bala Mohammed,Gomina ipinlẹ Bauchi, Bala Mohammed, ti sọ pe oun ko ri oorun sun fun odidi ọjọ meje gbako ṣaaju idajọ ile ẹjọ to dajọ pe oun gan ni awọn araalu dibon yan gẹgẹ bii gomina ipinlẹ naa. Mohammed wa lara awọn gomina mẹjọ ti ile ẹjọ to ga julọ ni Naiiria sọ pe awọn ni ipo gomina tọ si gẹgẹ bii ibo ti awọn araalu di lọdun to kọja. Ọrọ naa lo jade lasiko to n ba wọn alatilẹyin rẹ sọrọ lẹyin idajọ ile ẹjọ ọhun. O ni “Ai ri oorun sun mi ko ṣẹyin bi awọn adari ẹgbẹ nigba kan ri ṣe pa irọ mọ mi lọdọ Aarẹ lọna ati ji ẹtọ mi. “Wọn sọ fun Aarẹ pe onijọgbọn ni mi ati pe mo maa da ọpọ wahala silẹ ti mo ba ṣi wa nipo gomina. “Amọ fun ogo Ọlọrun, a sa gbogbo ipa wa, a si bori lẹyinorẹyin. “Wọn ṣe ohun gbogbo ti wọn le ṣe lati da aarin emi ati ọrẹ mi, igbakeji Aarẹ, Kashim Shettima ati Aarẹ Bola Tinubu ru.” Mohammed gboriyin fun Aarẹ Tinubu pe ko da si ọrọ ipẹjọ naa. Gomina ọhun tun gboriyin fun ile ẹjọ to ga julọ ni Naijiria lori idajọ ododo to ṣe si awọn ẹjọ kotẹmilọrun to wa niwaju rẹ. O ni ohun to kan ninu ọrọ oun bayii ni bi oun yoo ṣe ri eeyan to koju oṣuwọn ti yoo di ipo naa mu lẹyin saa oun. Ile ẹjọ to gaju lọ ni Naijiria ti kede Gomina ipinlẹ Kano, Abba Yusuf gẹgẹ bi ẹni ti o jawe olu bori ninu idibo Gomina ipinlẹ naa. Eyi sí ti mu opin ba gbogbo awuyewuye to jọ mọ ipo yii. Abba Yusuf ti ẹgbẹ oṣelu New Nigeria Peoples Party NNPP, gẹgẹ bi Adajọ John Okoro  ṣe wí lọ ni ibo to pọ julọ ninu idibo ọdun 2023. Adajọ fi kun un pe ile ẹjọ kotẹmilọrun kuna pẹlu idajọ to gbe le'lẹ to so pe ni se ni ki wọn da ibo Abba Yusuf ti wọn gbe fun alatako rẹ Nasir Gawuna ti APC pada fun. Nípa ﻿ọrọ pe Abba Yusuf kii ṣe ọmọ ẹgbẹ NNPP: Adajọ sọ pe ẹgbẹ oṣelu rẹ, NNPP nikan lo lasẹ lati sọ ẹni to jẹ tabi ti kii ṣe ọmọ ẹgbẹ wọn. Nitori naa ile ẹjọ gba ẹjọ kotẹmilọrun ti NNPP pe to sì fọwọ rọ idajọ ti ile ẹjọ kotẹmilọrun gbe kalẹ ṣaaju danu.﻿ Ibi ti irinajo pin si ree lori fakinfa to gba ọpọ oṣu nipa ẹni ti ipo Gomina tọ sí laarin awọn oludije mejeeji. ni ipinle Kano Kini wọ́n sọ nipa idajọ Gomina ipinlẹ̀ Eko? Ile ẹjọ to ga julọ ni Naijiria ti fi onte lu Gomina Sanwo Olu Babajide ti ẹgbẹ oselu APC ni ipinle Eko pe ko maa ba iṣẹ rẹ lọ. Lonii ọjọ kejila, oṣu Kinni, ọdun 2024 yii ni ileẹjọ to ga julọ ni Naijiria yoo gbe idajọ rẹ kalẹ lori ẹjọ kotẹmilọrun to jẹyọ ibo gomina ni ipinlẹ mẹjọ. Awọn ipinlẹ mẹjọ naa ni ipinlẹ Eko, Kano, Plateau, Bauchi, Ebonyi, Cross River, Zamfara ati ipinlẹ Abia. Ni Ọjọ kokanlelogun, osu Kejila, ọdun 2023 ni ile ẹjọ to ga julọ sun idajọ rẹ lori ẹjọ kotẹmilọrun ibo gomina ipinlẹ Kano si oni. Ṣaaju ni ọjọ kẹtadinlogu,n oṣu Kọkanla ni ile ẹjọ kotemilorun fontẹ lu idajọ igbimọ igbẹjọ awuyewuye lori ibo gomina ipinlẹ Kano to dajọ tẹlẹ. Ti idajo na sọ pe gomina Abba Yusuf ti ẹgbẹ NNPP kọ lo wọlé, ti o si kede oludije ẹgbẹ APC, Nasir Gawuna gẹgẹ bi ẹni to jawe olubori ninu ibo naa. Ni Ọjọru, ọjọ kẹẹdogun, oṣu Kọkanla, ọdun 2023 ni ile ẹjọ kotẹmilọrun fontẹ lu ibo gomina ipinlẹ Eko, Sanwo-Olu ti o si yi ẹjọ ti àwọn alatako rẹ lati ẹgbẹ oṣelu LP, Gbadebo Rhodes-Vivour ati PDP, Abdulazeez Olajide Adediran danu. Ni bi ago mẹta ọsan ni  idajọ naa waye nile ẹjọ kotẹmilọrun niluu Eko. Ẹwẹ, lọjọ kẹẹdọgbọn, oṣu Kẹsan an, ọdun 2023 ni ile ẹjọ to n ri si awuyewuye to jẹyọ lori ibo gomina ipinlẹ Eko fontẹ lu Sanwo-Olu pe oun lo wọle ibo gomina ipinlẹ naa. Lẹyin naa ni agbẹjọro Rhodes-Vivour pe ẹjọ kotẹmilọrun lori idajọ naa. Bakan naa ni oludije ẹgbẹ PDP ti ọpọ eeyan mọ si Jandor pe ẹjọ kotẹmilọrun onikoko mẹrinlelọgbọn tako iyege Sanwo-Olu ninu ibo gomina ipinlẹ Eko. Jandor tun beere lọwọ ile ẹjọ wi pe ko wọgile oludije fun ipo gomina ẹgbẹ oṣelu APC ati LP. Ileẹjọ kotẹmilọrun to n joko niluu Abuja wọgile ibo to gbe Gomina Abba Kabir Yusuf, ileẹjọ naa dajọ wi pe Nasiru Gawuna oludije ẹgbẹ oṣelu APC lo wọle ibo ọhun. Ile ẹjọ kotẹmilọrun fontẹ lu idajọ igbimọ ẹlẹni mẹta to n gbọ awuyeawuye lori ibo gomina ninu eyi ti Adajọ Akintan Osadebay ti wọgile ibo to gbe Gomina Yusuf ni ogunjọ oṣu kẹsan an ọdun yii. Ileẹjọ Triunal sọ ninu idajọ rẹ pe ibo 165,663 ti Yusuf ni lo jẹ ayederu nitori osisẹ ajọ eleto idibo INEC ko buwọlu iwe ibo naa. Ajọ eleto idibo INEC kede Yusuf to jẹ oludije ẹgbẹ oṣelu NNPP gẹgẹ ni oludije to jawe olubori ninu ibo gomina ipinlẹ Kano loṣu Kẹta pẹlu ibo 1,019,602 nigba ti ajọ naa ni ibo 890,705 ni Gawuna ni ninu ibo ọhun. Ilẹ ẹjọ naa yọ ibo 165,663 kuro ninu gbogbo ibo ti Yusuf pẹlu alaye wi pe ko si ontẹ tabi ibuwọlu lori awọn ibo naa. Gbogbo ẹsun mẹtẹẹta ti APC fi kan NNPP lori eto idibo ọjọ kọkanla oṣu Kẹta ni igbimọ igbẹjọ naa da APC lare lori wọn. Lẹyin naa ni Yusu gba ileẹjọ kotẹmilọrun lọ nigba ti ko faramọ idajọ igbimọ to n gbọ awuyeawuye lori ibo gomina.
Ọwọ́ tẹ ìmáàmù mọ́ṣáláàṣí  pẹ̀lú orí èèyàn àti àwọn nǹkan míì ní Eko,Ileeṣẹ ọlọpaa ipinlẹ Eko ti gboriyin fun awọn eeyan agbegbe Adamo, ni Ikorodu, lori bi wọn ṣe fi ṣikun ofin mu ọkunrin kan ti wọn pe ni imaamu mọṣalaṣi kan legbegbe naa lẹyin ti wọn ka ori eeyan mọ lọwọ. A gbọ pe awọn eeyan naa fa imaamu ọhun, ti wọn pe orukọ rẹ ni Babalola le awọn ọlọpaa lọwọ lẹyin ti wọn mu tan. Gẹgẹ bii ohun ti a gbọ, oun atawọn afurasi mẹrin mii ni ọwọ tẹ. Fidio kan loju opo X ṣafihan awọn olugbe agbegbe naa pẹlu awọn oṣiṣẹ eto abo agbegbe nipinlẹ Eko, Lagos Neighbourhood Safety Corps, ti wọn yi afurasi naa ka. Wọn mu afurasi ọhun t'oun ti baagi kan ti ori eeyan atawọn nnkan mii ti igbagbọ wa pe wọn jẹ ẹya ara eeyan wa ninu rẹ. Nigba to n sọrọ lori iṣelẹ naa, agbẹnusọ ileeṣẹ ọlọpaa ipinlẹ Eko, Benjamin Hundeyin sọ pe iwadii yoo waye lori iṣẹlẹ ọhun, idajọ ododo yoo si tẹle. O ni “A gboriyin fun awọn eeyan Ikorodu fun bi wọn ṣe ṣe ohun to yẹ ti wọn ko si ṣe idajọ lọwọ ara wọn lati da seria fun afurasi. “A o ri dajo pe idajọ ododo waye lori ọrọ yii.” Ṣaaju ni ọkan lara awọn olugbe agbegbe naa ti kọkọ sọ fun ileeṣẹ iroyin Punch pe Ọjọbọ ni ọwọ tẹ afurasi naa. O ni “Ọwọ tẹ Imaamu agba mọṣalaṣi gbogbogbo to wa ni Adamo, ni Ikorodu atawọn mii, wọn ti ko wọn lọ si ẹka ileeṣẹ ọlọpaa to n ri si ọrọ ijinigbe ati ẹgbẹ okunkun.”
Ìjọba ìpínlẹ̀ Eko f’òfin de lílo abọ́ fùkẹ̀fùkẹ̀ ‘take-away’,Ijọba ipinlẹ Eko ti fi ofin de lilo ati pinpin igo onike ati abọ fukẹfukẹ ni ipinlẹ naa. Kọmiṣọna ọrọ ayika ati awọn alumọni inu omi, Tokunbo Wahab lo fọrọ yii lede lọjọ Aiku loju opo X rẹ. Fukẹfukẹ yii ni wọn maa n lo gẹgẹ bi abọ tawọn ti wọn fi n ta ounjẹ kaakiri ibi ti wọn ti n ta ounjẹ. Ọgbẹni Wahab ni ijọba gbe igbesẹ yii latari ewu ti igo onike ati abọ fukẹfukẹ ti ko le jẹra n fa fun ayika nipinlẹ Eko. Kọmiṣọna ni gbogbo koto idaminu ni igo onike ati abọ fukẹfukẹ n di bi tilẹ jẹ pe ajọ LAWMA n ko awọn koto idaminu naa ni gbogbo igba. Ọgbẹni Wahab ni awọn abọ fukẹfukẹ lo pọju ninu awọn idọti ti awọn oṣiṣẹ ajọ LAWMA maa n gba lawọn ọja ati opopona lojoojumọ. Kọmiṣọna ni ijọba ko le laju silẹ ki o maa wo bi awọn kan ṣe n ba ayika jẹ nipinlẹ Eko. Ọgbẹni ti wa ke pe ajọ LAWMA ati KAI lati bẹrẹ si ni maa mawọn to ba kọ eti ikun si aṣẹ ijọba. Bakan naa lo tun sọ fun awọn ajọ mejeeji lati kilọ fun gbogbo ileeṣẹ to ba n ṣe abọ fukẹfukẹ yii wi pe ki wọn dẹkun ṣiṣẹ rẹ. Kọmiṣọna ọrọ ayika ati awọn alumọni inu omi ṣalaye pe ijọba gbe igbesẹ yii latari ofin lori ọrọ ayika ti ọdun 2009 eyi ṣokunfa idasilẹ ajọ NESREA eyi to fi ofin de lilo ike ni Naijiria. Ọgbẹni Wahab tun fikun ọrọ rẹ pe ofin miran lọdun 2017 lori itọju ayika fun ijọba lagbara lati dẹkun tabi ṣe idaduro ohunkohun to ba le mu ewu dani fun eto ilera araalu tabi ayika. Kọmiṣọna wa rọ awọn eeyan to n lo abọ fukẹfukẹ yii atawọn ileeṣẹ to n ṣe e wi pe ki wọn wa nkan mii lo, bi bẹẹ kọ wọn o san owo faini to ga tabi ki ijọba ti ileeṣẹ wọn pa. Ara ijiya fun ileeṣẹ ti aje ọrọ yii ba ṣi mọ lori ni pe ki ileeṣẹ naa san ẹgbẹlẹgbẹ miliọnu ti ijọba fi gba titi ati owo ti ijọba fi n ko gọta lojoojumọ. ‘’A o le gba kawọn eeyan kan ti wọn ni ileeṣẹ ti wọn n ri owo ribiribi nibẹ maa ṣakoba fawọn ọgọọrọ olugbe ipinlẹ Eko pẹlu bi abọ fukẹfukẹ ati igo onike ti wọn n ṣe n dọti ayika. Awọn nkan yii lo n fa ẹkun omi, ayipada oju-ọjọ ati arun bi onigbameji. Abọ fukẹ-fukẹ ati igo onike ti eeyan le ju nu dun un lo ni tootọọ, amọ, akọba lo n ṣe fun awujọ,’’ kọmiṣọna lo sọ bẹẹ. Ọgbẹni Wahab wa rọ awọn onibara atawọn eeyan  ipinlẹ Eko lati dẹkun lilo abọ fukẹfukẹ ati igo onike. O ni ki wọn gbiyanju lati maa lo abọ gidi fi ra ounjẹ ati kondoro ti wọn le maa rọ omi si.
Darasimi Omoseyin rí ẹ̀wọ̀n he nítorí pé o tẹ owó náírà mọ́lẹ̀ lójú agbo lẹ́yìn tó ṣe náírà báṣubàṣu,Ile-ẹjọ giga apapọ to wa lagbegbe Ikoyi, ipinlẹ Eko ti ju oṣerebinrin nni, Oluwadarasimi Ọmọṣẹyin sẹwọn oṣu mẹfa gbako pẹlu iṣẹ aṣekara lori ẹsun ṣiṣe owo naira baṣubaṣu lode ariya. Onidajọ Chukwujekwu Aneke lo gbe idajọ ọhun kalẹ l’Ọjọbọ, Tọside, ọsẹ yii. Bi ẹ ko ba gbagbe, ọjọ kejidinlogun, oṣu kinni, ọdun 2023  ni Oluwadarasimi lọ sode ariya kan to waye ninu gbọngan ayẹyẹ Monarch (Monarch Event Centre) to wa ni Lekki, ipinlẹ Eko. Ọjọ keji ayẹyẹ ọhun ni fọnran Oluwadarasimi jade sori ikanni ayelujara nibi to ti n na owo ninakuna loju agbo, to si tun n tẹ owo ọhun mọlẹ, eyi to mu ki awọn ọmọ Naijiria maa sọ oriṣiriṣi nipa ẹ. Ọjọ kẹtala, oṣu keji, ọdun 2023 ni ajọ to n gbogun ti iwa ajẹbanu ati jibiti lorileede Naijiria, Economic and Financial Crimes Commission, EFCC ti kọkọ wọ Oluwadarasimi lọ siwaju ile-ẹjọ. Ẹsun meji ọtọọtọ ni ajọ EFCC fi kan an ni abala kọkanlelogun, ipin kinni ninu iwe ofin banki apapọ ti ọdun 2007, bo tilẹ jẹ pe o ni oun ko jẹbi awọn ẹsun naa. Lọjọ kẹẹdogun, oṣu keji, ọdun 2023 ni ile ẹjọ ni anfaani wa lati gba beeli. Nigba to n gbe idajọ kalẹ, Onidajọ Aneke sọ pe awọn ẹri toun ri gba kọja ohun ti wọn le fọwọ bo mọlẹ, to si ni afi ko lọ fi ẹwọn oṣu mẹfa gbara lati le fi kẹkọọ nipa bi o ṣe gbọdọ maa bọwọ fun owo naira. Ṣaaju asiko yii ni agbẹjọro Oluwadarasimi ti rọ ile ẹjọ lati boju aanu wo, nitori to sọ pe akọkọ ree ti onibara oun yoo ṣẹ ẹṣẹ naa, ati pe iya ọlọmọ kan to ti gba pe oun jẹbi ni, to si ti bẹbẹ. Ju gbogbo rẹ lọ, Onidajọ Aneke wa sọ pe anfaani wa fun Oluwadarasimi lati san owo itanran, ẹgbẹrun lọna ọọdunrun naira, iyẹn bi ko ba fẹẹ lọ sẹwọn.
Ọ̀pọ̀ dúkìá ṣòfò níbí ilé alájà mẹ́wàá Mandilas tó jóná l’Eko,Ọpọ dukia ṣofo lẹyin ti ina ṣadeedee ṣẹyọ nile alaja mẹwaa Mandilas niluu Eko. Ni agbegbe Broad Street ni Lagos Island ni ile ọhun ti jona. Ajọ ipinlẹ Eko to n ri si ọrọ ina pipa ati idoola ẹmi, Lagos State Fire and Rescue Service lo fidi iṣẹlẹ yii mulẹ ninu atẹjade kan to fi sita lọjọ Aiku. Ọgagba LSFR, Arabinrin Margaret Adeseye to fi atẹjade ọhun sita ṣalaye pe aja kini ni ina ọhun ti bẹrẹ. Ọgagba ajọ LSFR ni ko si ẹni to le sọ ohun to ṣe okunfa naa bayii. Arabinrin Margaret sọ pe ina naa ti ran de aja kẹrin bayii. O fidi rẹ mulẹ pe awọn pana-pana ti wa nibẹ, wọn ṣi ti n gbiyanju lati pa ina ọhun. Lẹyọ o rẹyin, awọn pana-pana pada ri ina ọhun pa, amọ, ọpọ nkan ni ina ti jo raurau.
Olùsọ́ tó ṣe àpérò àyájọ́ olólùfẹ́ léti òkun l'Eko, bá omi lọ,Olusọ aguntan kan to fi ilu Eko ṣe ibugbe, Oriyomi Remilekun ni omi gbe lọ lasiko apero ayajọ ololufẹ to ṣe pẹlu awọn akẹgbẹ rẹ ni eti okun ni agbegbe Ajah nipinlẹ Eko. Oloogbe naa lo lewaju awọn ọdọ ile ijọsin Celestial Church of Christ, ti ẹka Gbagada lọ si eti okun Avista lọjọ kẹtadinlogun oṣu keji ọdun 2024. Oloogbe Remilekun lo di awati lasiko ti awọn akẹgbẹ rẹ n mura lati kuro nibi apero ayajọ naa lọ si ile. Lẹyin ọpọlọpọ wakati ti wọn ti n wa Olusọ naa, ni wọn sawari oku rẹ ni eti okun miran ti ko jina si ibi ti apero naa ti waye. Nigba to n ba ikọ BBC News Yoruba, Philip Oluwatosin, ọkunrin kan to ti kọkọ gbe aworan Oluso sita sori opo Facebook rẹ pe awọn n wa a, fidi isẹlẹ naa mulẹ, to si ni ile ijọsin kan naa ni awọn jọ wa. “Nigba ti a gbọ pe wọn n wa Olusọ, ni a wa naa gbe ikede naa sori ayelujara pe ki awọn eeyan ti wa naa ba wa gbiyanju lati wa. “Nigba to di ọjọ Aje ni a ri gbọ pe wọn ti ri oku Olusọ ni eti okun ni agbegbe ibi ti wọn ti lọ ṣe apero ayajọ ololufẹ. “ Gbogbo ẹjọ nipa ohun to sẹlẹ, lo ti wa lọdọ awọn ọlọpaa ni panti bayii.” Ọkan lara awọn oṣojumikoro to ba Ileeṣẹ iroyin Punch sọrọ salaye pe, ijọ mimọ ti agbegbe Gbagada, lo ko ara wọn jọ pe ki wọn lọ ṣe apero ayajọ ololufẹ ni eti okun. “Awọn mẹrindinlogun lo ko ara wọn jọ. Wọn kọkọ duro si ile itura kan to sunmọ eti okun, nibi ti wọn ti kọkọ gbafẹ, ki wọn to morile eti okun. “Ni dede ago mẹsan an alẹ, ti wọn gbera lati kuro ni eti okun, ni wọn ṣe akiyesi pe awọn ko ri Olusọ naa, ti wọn si bẹrẹ si ni ma wa kiri. “Nigba ti wọn beere lọwọ afẹsọna rẹ, o ni Olusọ fun oun ni foonu pe oun n pada bọ sugbọn ko pada wa.” Awọn alaṣẹ ile igbafẹ naa fidi isẹlẹ naa mulẹ, ti wọn si jẹ ko di mimọ pe eti okun miiran ni wọn ti sawari oku oloogbe naa. Ileeṣẹ BBC News Yoruba ti kan si agbẹnusọ Ileeṣẹ ọlọpaa ipinlẹ Eko, Benjamin Hundeyin lati sọrọ lori isẹlẹ sugbọn a ko ti ri idahun gba lọwọ rẹ. Kete ti a ba ti gbọ idahun lọwọ Ileeṣẹ ọlọpaa, ni a yoo fi to yin leti.
"Abisayo Fakiyesi breast cancer survivor: 'Gbogbo irun orí, ti abẹ́, abíyá pátá ló fá lọ, ahọ́n àti èékáná mi dúdú!,""Mo sunkun nigba ti mo ji ti mo ri i pe wọn ti ge ọyan mi pẹlu iṣẹ abẹ"". Bi Abisayo Fakiyesi ṣe bori aisan jẹjẹrẹ ọyan jẹ iyalẹnu toripe ọpọlọpọ ni kii gbagbọ pe awọn le bori rẹ lai pada gba ibẹ ku pẹlu gbogbo owo ti wọn yoo ṣi na fun itọju ati irora ti wọn yoo la kọja. Ko tún kí n ṣe ẹẹkan ṣoṣo ni Abisayo ni aisan jẹjẹrẹ ọmu o, ẹẹmeji ọtọọtọ̀ tun ni tirẹ. Bí Otunba Adebayo Alao Akala ṣe kú rèé, àti ibi tó dákẹ́ sí gangan - Amúgbálẹ́gbẹ́ Alao Akala Pásítọ̀ David Ibiyeomie, adarí ìjọ Salvation Ministry tò dàwó sọ̀rọ̀ lórí ìṣẹ̀lẹ̀ náà Wo àwọn ǹkan tó yẹ kí o mọ̀ nípa Alao Akala tó dágbére fáyé lẹ́ni ọdún 71 Mo mọ èsì ọ̀rọ̀ kẹ̀, Queen Salawa Abeni ló kọ́kọ́ ta sí mi pé èmi  'Alaragbo ọmọ bàbá olójú kan' ní 1980s - Kuburat Alaragbo Háà, nǹkan ṣe mí! Ikú pa ọ̀kan lára àwọn aláànú mi - Yinka Ayefele ""Lẹ́ẹ̀kan síi, mo tún rí kókó ọyàn bíi 5 nínú ọyàn tuntun tí wọ́n ṣe fún mi! Ǹkan 14 ni dókítà kó jáde lára mi níléèwòsàn India"". Ohun tójú rẹ̀ rí kí ọyàn tuntun tí wọ́n ṣe àti ti ẹgbẹ́ kejì tó jọra wọn kii ṣe kekere. Koda o ṣalaye bi ẹni tó ń fẹ́ nígbà náà ṣe kọ̀ ọ́ sílẹ̀, ""ọjọ tí mo sọ fún un ni mo gbúròó rẹ̀ mọ"". ""Gbogbo irun orí, abẹ́, abíyá mi pátá ló fá lọ, ahọ́n mi dúdú, èékáná mi dúdú"". Wo àwọn èèkàn mẹ́rin tí Ìpínlẹ̀ Ọ̀yọ́ pàdánù láàárín oṣù kan O ṣalaye fun BBC Yoruba ninu ifọrọwerọ bi o ṣe jẹ iyalẹnu pe o ri i bori lẹni to ti gbagbọ pe iku ni yoo gbẹyin oun gẹgẹ bo ṣe gbẹyin iya rẹ to ni aisan kan naa. Gómìnà ìpínlẹ̀ Oyo tẹ́lẹ̀, Adebayo Alao-Akala ti jáde láyé Ènìyàn 26,000 ni àìsàn jẹjẹrẹ ń pa lóòjọ́ Wo àwọn ọtí ẹlẹ́rìndòdò tó ń fa àrùn jẹjẹrẹ... Mímu ọtí líle àti oúnjẹ oní sítáṣì le è fa àrùn jẹjẹrẹ ọyàn - Onímọ̀ Bakan naa, nigba ti ọna ati rii daju pe o bori aisan yii lootọ di lyin ti wọn ti ge ọyan apa osi rẹ, o ni lati ya ẹnu sọrọ ni ibi iṣẹ rẹ ti wọn si dide iranwọ fun un ati iranwọ to ri gba lọdọ awọn ẹbi ati ọrẹ rẹ to fi mọ awọn ẹlẹyinju aanu. Aisan yii kan naa lo pa iya rẹ nigba to wa lẹni ọdun mẹtalelaadọta ti Abisayo si jẹ ọmọ ọdun mẹẹdogun nigba naa. Ko tilẹ mọ pe bi oun ṣe kere to nigba naa, aisan ọhun le wa oun naa kan ti yoo ko o. Iranwọ awọn ẹlẹyinju aanu lo fi ribi lọ si orilẹede India to si ba idunu pada bọ tori wọn ba a ṣe to ri ọyan mii gbe si apa osi rẹ nile iwosan to lọ ni India. Oluwo gbóríyìn fún Awujale, Akarigbo fún àyípadà òfin lórí àṣà àtijọ́ fún yíyàn Ọba, ṣíṣe ìsìnkú Ọba Ọkọ mi pa ọmọ wa mẹ́ta, o kó òkú wọn sínú fírísà - Milliscent Amadikwa Ilé alájà tí Ṣọ́ọ̀ṣì Salvation Ministry ń lò dàwó, Ọlọ́pàá ní èèyàn mẹ́ta ní wọ́n rí tó ti kú Ọlọ́pàá kàgbákò ikú òjijì lọ́wọ́ àwọn agbébọn l'Ondo Tinubu hùwà ọdàlẹ̀, Ọlọ́run kó sì ní gbà fún un lórí èròngbà rẹ̀ - Ohanaeze Ndigbo Wọ́n fún mi ní ""sack letter"" lẹ́yìn tí ìyá mi kúnlẹ̀ bẹ̀ wọ́n láti sọ ìdí tí mi ò fi lè lọ ọ́fíìsì - Raymond Adegoke"
"Cancer: Ọjọ́ ‘Má wọ kọ́mú ló wà fún ìtanijí àrùn jẹjẹrẹ ọyàn,Oni ọjọ Satide ni ọjọ Kẹtala osu Kẹwa ọdun 2018, ti awujọ agbaye ya sọtọ gẹgẹ bii ayajọ ‘Ma se wọ Kọmu’ fun awọ Bẹẹ ba si gbagbe, osu Kẹwa ni awujọ agbaye ya sọtọ alti maa fi se itankalẹ iroyin lati dena ọwọja arun jẹjẹrẹ to ti di tọrọ fọn kale ni awujọ wa. Bi ilẹ ọjọ Satide si ti mọ, ni awọn oju opo ikansira ẹni ti kun fun oniruuru aworan ti awọn obinrin, paapa awọn ọmọge, n fi sibẹ, eyi to n se afihan pe wọn n yan ilo Kọmu lodi ni ọjọ naa, ti wọn si wọn si se afihan asọ ti wọn wọ lai lo Kọmu. Ayajọ ọjọ yii si ni awọn olulanilọyẹ nipa arun jẹjẹrẹ ọyan fi maa n gba awọn obinrin nimọran lati yan kọmu lodi, eyi ti yoo fun awọn akọsẹmọsẹ onimọ ilera nipa arun jẹjẹrẹ ni anfaani lati se ayẹwo ọyan wọn boya arun naa ti lugọ sibẹ abi bẹẹkọ. Ọjọ Kẹtala osu Kẹwaa ọdọọdun yii naa tun ni awọn obinrin lawọn orilẹ ede kan maa n lo, lati fi se eto ikowojọ fun awọn onimọ iwadi isegun oyinbo lati se awari oogun ti yoo wa egbo dẹkun fun arun jẹjẹrẹ ọyan. Awọn obinrin tun maa n sami ọjọ ‘Ma lo Kọmu’ yii nitori ọpọ wọn to ti lugbadi jẹjẹrẹ ọyan, lo nilo lati wọ kọmu lọna ati fi asọ bo oju egbo itọju ti wọn ti la kọja. Bakan naa, wọn tun n lo ayajọ ọjọ yii lati se iwuri ati koriya fun awọn obinrin lati lọ se ayẹwo ọyan wọn aibaamọ, ẹlẹkẹru arun jẹjẹrẹ ti lee sagọ sinu ọyan wọn, nitori igbagbọ wa pe ti wọn ba tete kẹẹfin kokoro arun jẹjẹrẹ ọyan yii, eyi yoo mu adinku ba ewu tiru obinrin bẹẹ lee koju, to seese ko mu okun ẹmi rẹ lọ to ba ya. Bawo lawọn eeyan se sami ọjọ ‘Ma wọ kọmu’? Ọpọ eeyan lo bọ sawọn oju opo ikansira ẹni lati sami ayajọ Ma lo kọmu yii, ti wọn si n la awọn eeyan lọyẹ ni oniruuru ọna lori awọn ọna ti wọn fi lee dena arun jẹjẹrẹ ọyan. Lawọn oju opo Twitter, ilẹ kun. Bi awọn kan se n ya fọto lai wọ Kọmu ni awọn miran wa soju opo yii lati wa wo aworan awọn obinrin ti ko wọ kọmu. Ni oju opo @GhanaCuties, ilanilọyẹ nipa arun jẹjẹrẹ ọyan lo wa nibẹ. Bakan naa lo ri ni @BCCare, idanilẹkọ nipa arun jẹjẹrẹ lo wa nibẹ. Koda, awọn ọkunrin to jẹ agbabọọlu gan ko gbagbe ayajọ ọjọ ma lo kọmu, gẹgẹ bo se wa ni @Regi_Maeco, ẹni to ya aworan bi oun ati ọrẹ rẹ se sami ọjọ Ma lo kọmu. @iam_damayor, nibẹ lo ti ni awọn ọkunrin n duro de awọn obinrin lati mọ bi wọn yoo ti se ayajọ Ma lo kọmu. Aisha Buhari, iyawo aarẹ orilẹede Naijiria sọrọ lori ayajọ awọn obinrin Bi ajọ agbaye ti se ya ọjọ kẹjọ osu kẹta sọtọ gẹgẹbii ayajọ awọn obinrin lagbaye, oniruuru ọrọ igbaniniyanju lo ti n jade fun awọn obinrin lorilẹede naijiria bi awọn naa se n darapọ mọ ajọyọ naa. ""Loni, mo ki awọn obinrin orilẹede Naijiria ku oriire ayajọ awọn obinrin. Fun wa lorilẹede Naijiria, iyatọ nla ni ajọyọ ayajọ yii ba de. A n fi asiko yii ronu lori isẹlẹ ibanujẹ jiji awọn ọmọbinrin wa gbe, paapaa julọ ni Dapchi ipinlẹ Yobe. Asiko ni yi fun wa lati bọ si gbangba. Idi ni yi ti a fi mu akori # LeaveOurDaughtersAlone (to tumọ si ẹ fi awọn ọmọ wa silẹ) lati pe fun fifopin si ajalu nla yii pẹlu ireti wi pe wọn yoo gba itusilẹ."" Atiku Abubakar, igbakeji aarẹ orilẹede Naijiria nigbakanri. ""Loni ti a n se ayajọ awọn obinrin lagbaye, mo n ke si awọn ọkunrin, awọn baba, awọn olori ẹsin ati ọrọ oselu gbogbo lati para pọ hu iwa gẹgẹ bii eniyan lati mu ayipada rere ba igbe aye awọn obinrin."" ""Loni, tii se ọjọ awọn obinrin lagbaye, mo ba awọn iya wa, aburo ati ẹgbọn wa lobinrin, awọn ọmọbinrin wa, ara ati ọrẹ lobinrin ti wọn n ji lojoojumọ lati rii wi pe ile aye dun un gbe fun tẹru tọmọ. Mo kan saara si awọn obinrin ti wọn ti ko ipa ribiribi, ti wọn si tun si n ko ipa ribiribi ninu idagbasoke orilẹede wa ni ẹka gbogbo, ni ọna gbogbo ati ni gbogbo igba ninu itan wa."" "" Ani lati maa fọnrere pataki awọn obinrin lojojumọ. A ni lati maa kan sara si wọn fun isẹ takuntakun ti wọn n se ni ileesẹ ati ninu ile. A n se koriya fun wọn lati tubọ maa du ipo asiwaju mu lorilẹede yii."" Bi a se nse ajọyọ yii, o se pataki ki awọn baba ati asiwaju wa gbogbo maa ranti lati rii pe awọn iya, iyawo ati awọn obinrin lapapọ n gba iyi to yẹ lai naani ipo tabi aaye ti wọn ba ara wọn."" ""A kan sara si awọn obinrin, awọn iya wa, iyawo wa, ẹgbọn ati aburo wa lobinrin fun itọju, ifẹ, iwa aforiti, ifarada, okun ati isedeede wọn. Gbogbo obinrin lagbaye, mo ki yin loni ati lọjọ gbogbo."" Bi a se n se ajọyọ yii, o se pataki fun awọn baba wa ati awọn olori wa lati tubọ maa rii daju wipe a fi ẹyẹ, ọwọ ati iyi to yẹ fun awọn iya wa, iyawo wa ati gbogbo obinrin lapapọ ni ipokipo tabi aaye kaaye ti wọn ba wa."
"Nomthi Odukoya: Pásítọ̀ Odukoya pàdánù ìyàwó rẹ̀ ẹlẹ́ẹ̀kejì lẹ́yìn ikú Bimbo Odukoya lọ́dún 2005,Wọn ti kede eto isinku iyawo Pasitọ Agba ijọ Fountain of Life Church, Nomthi Odukoya. Ninu ikede kan ti ọkọ rẹ, Taiwo Odukoya fi sori ayelujara Instagram rẹ ni eyi ti jẹyọ. Ọjọ Aje, ọjọ kẹjọ, oṣu Kẹwaa, ọdun 2021, ni Simangele Rosemary Nomthansazo Odukoya jade laye. Ẹni ọdun mẹtadinlaadọta ni. Aisan jẹjẹrẹ si ni ẹbi rẹ sọ pe o pa a, lẹyin to ba a finran fun ọdun meji. Bi eto naa yoo ṣe lọ niyii: Aṣalẹ orin ati idaro yoo waye ni ọjọ Aje, ọjọ kọkandinlọgbọn, oṣu Kọkanla, ọdun 2021. Eto isinku yoo waye ni ọgbọn ọjọ, oṣu Kọkanla bakan naa. Ile ijọsin ọkọ oloogbe, Fountain of Life Church, to wa ni adugbo Ilupeju, nipinlẹ Eko, ni awọn eto naa yoo ti waye. Ọmọ orilẹ-ede South Africa ni Nomthi. O si fi ọmọ meji saye lọ. Ijọ Fountain of Life Church ti kede iku iyawo Pasitọ Agba wọn, Pasitọ Nomthi Odukoya. Ijọ naa kede ninu atẹjade kan ti wọn fi sita lori ayelujara wọn. Gẹgẹ bi atẹjade naa, Pasitọ obinrin Nomthi Odukoya ku nitori aisan jẹjẹrẹ to ba a finra fun ọdun meji. ""Aisan jẹjẹrẹ ba a finra fun ọdun meji, o duro lori ọrọ Ọlọrun, o si ja fitafita."" ""A fẹran rẹ pẹlu gbogbo ọkan wa, ṣugbọn taa ni wa lati kọju ija si ifẹ Ọlọrun."" ""Otitọ ibẹ ni pe gbogbo wa la o dagbare fun aye. Nitori naa, titi ti a o tun fi pade, o dabọ Pasitọ Nomthi."" Pasitọ Nomthi Odukoya ni iyawo keji Pasitọ Taiwo Odujkoya, to jẹ oludasilẹ ṣọọṣi Fountain of Life Church. Nomthi fẹ Pasitọ Taiwo Odukoya ni oṣu Kinni, ọdun 2010, lẹyin ti iyawo rẹ akọkọ, Bimbo Odukoya kú ninu ijamba baalu kan ni ọjọ kẹwaa, oṣu Kejila, ọdun 2005. Ọmọ orilẹ-ede South Africa ni Nomthi jẹ́. Ọdun mọkanla ni igbeyawo wọn, wọn si bi ọmọ meji funra wọn. Titi di igba to ku, ipo Igbakeji Pasitọ Agba lo wa ninu ijọ naa, nibi to ti n ran ọkọ rẹ lọwọ lati ṣe amojuto ṣọọṣi naa to ni to ẹgbẹrun mẹwaa ọmọ ijọ. Aarẹ orilẹ-ede Naijiria, Muhmaamadu Buhari ti ranṣẹ ibanikẹdun si Pasitọ Taiwo Odukoya, lori iku iyawo rẹ Nomthi. Ọjọ Iṣẹgun ni Nomthi jade laye, lẹyin to ba aisan jẹjẹrẹ finra fun ọdun meji. Oluranlọwọ fun Aarẹ Buhari lori eto iroyin, Femi Adesina, sọ ninu ikede kan to fi si ori Facebook pe Buhari gbadura ki ọlọrun ti Pasitọ Taiwo Odukoya ninu. ""Aarẹ ba pasitọ naa, ṣọọṣi rẹ ati gbogbo Kristiẹni lapapọ kẹdun lori iṣẹlẹ naa, to si ṣapejuwe rẹ gẹgẹ bi iṣẹlẹ to ba ni lọkan jẹ."" O rọ Pasitọ Odukoya lati gba iṣẹlẹ naa mọra, pẹlu igbagbọ pe ko si nkan to le ṣẹlẹ, lai jẹ pe Ọlọrun mọ si. Bakan naa ni Igbakeji Aarẹ nigba kan, Atiku Abubakar sọ pe ibanujẹ nla ni ilu Pasitọ Nomthi Odukoya jẹ fun oun. O ni oun gbadura pe ki ẹni to ku sun re o."
Cancer Survivor: Àìsàn jẹjẹrẹ ọyàn ṣe wò, ta bá tètè ṣe àkíyèsí rẹ̀, ká sì lọ sílé ìwòsàn,Lẹnu lọọlọ yii, ọpọ obinrin lo n koju aisan jẹjẹrẹ ọyan, ti wọn si n baa lọ. Amọ obinrin kan ree ti ori ko yọ lọwọ aisan asekupani naa, Arabinrin Bolanle Uwaje salaye ọna to gba to fi bọ lọwọ aisan naa. Bakan naa lo sọ ohun to yẹ ki awọn obinrin maa se lati bọ lọwọ itiju aisan jẹjẹrẹ ọyan.
Wo àmì àrùn jẹjẹrẹ mẹ́wàá tí èèyàn le è tètè sé àkíyèsí nínú ara,Bi ọpọ eeyan ba gbọ aarun jẹjẹrẹ, ohun to maa n wa sọkan wọn ni pe ẹnikẹni to ba lugbadi arun naa ti gba ọjọ iku ni. Amọ lati bii ọdun 1970 lawọn to ni arun jẹjẹrẹ to ba tete mọ ti n ri iwosan. Koda oniruuru arun jẹjẹrẹ lo ti gboogun bayii papaa ti awọn to ba larun naa ba tete mọ. Fun apẹẹrẹ, iwadii kan ti ajọ to n ri si ọrọ ati gbogun ti arun jẹjẹrẹ ni UK sọ pe o le ni idaji awọn eeyan ilẹ Gẹẹsi ti wọn ti ṣakiyesi ami arun jẹjẹrẹ nigba kan tabi omiiran. Ṣugbọn ida kan meji pere ninu ọgọrun lo gbagbọ pe awọn le ni arun jẹjẹrẹ nigba ti idakan ninu ida mẹta kọ eti ikun si awọn ami arun naa ti wọn ko si bikita lati lọ si ile iwosan. Akọroyin BBC ṣalaye ami arun jẹjẹrẹ mẹwaa ti eeyan ni lati ṣakiyesi gẹgẹ bi ajọ to n ri si ọrọ arun jẹjẹrẹ ṣe sọ. Ọpọ eeyan to ba ni arun jẹjẹrẹ lo maa n ru nigba kan tabi omiiran. Nigba ti eeyan ba ṣa deedee ru lai ro tẹlẹ, iru ohun to saaba maa n ṣẹlẹ niyii. Ti eeyan ba ru pẹlu iwọn kilo marun un le jẹ ami arun jẹjẹrẹ. Eleyii maa n saaba ṣẹlẹ pẹlu arun jẹjẹrẹ inu, ọna ọfun tabi arun jẹjẹrẹ fuku. Arun iba jẹ ọkan lara awọn arun to wọpọ to maa n ṣe awọn to ba ni jẹjẹrẹ. Eleyii maa n saaba ṣẹlẹ ti arun yii ba ti tan kaakiri lati ibi to ti bẹrẹ. Gbogbo eeyan to ba ni arun jẹjẹrẹ lo maa n ni iba papaa julọ ti arun jẹjẹrẹ ba ti n ṣakoba fun awọn sọja to wa ninu ẹjẹ. Iba le jẹ ami pe eeyan ti lugbadi arun jẹjẹ papaa julọ arun jẹjẹrẹ inu ẹjẹ. Ki o maa rẹ eeyan ni gbogbo igba wa lara awọn ami arun jẹjẹrẹ. Koda ki eeyan sinmi ko ni ki rirẹ yii lọ to ba jẹ ẹni naa ti larun jẹjẹrẹ. Rirẹ eeyan lẹ ami pe arun jẹjẹrẹ ti n gbilẹ sii ni ara ẹni naa. Awọn to ba ni arun jẹjẹrẹ inu ẹjẹ maa n saaba ni iriri yii ti wọn ba ṣẹṣẹ lugbadi arun naa. Arun jẹjẹrẹ awọ ara atawọn irufẹ arun jẹjẹrẹ mii naa maa n jẹ ki awọ eeyan yipada. Iru rẹ lo maa n jẹ ki awọn eyan to ba pupa di dudu. Awọ ara eeyan to ba dudu yoo di olomi ọsan, ẹni naa si tun le ni ọka. Awọ ara eeyan tun le maa pupa. Ara yunyun ati ki irun eeyan maa tete kun naa wa lara ami yii. Iyatọ maa n ba iye igba ti eeyan n lo tọlẹẹti lati yagbẹ tabi lati lọ tọ. Inu ẹlomiiran maa n kun, iyatọ tun maa n de ba iwọ igbẹ ti ẹni naa ba ya. Ki oju ara maa dun eeyan to ba fẹ tọ, tabi ki ẹjẹ maa jade ti eeyan ba ntọ le jẹ ami arun jẹjẹrẹ apola tabi koropọn. Oju egbo to ba wa lara eeyan to kọ ti ko san le jẹ ami arun jẹjẹrẹ. Eeyan ni lati ṣakiyesi egbo to wa lara ti ko si san lẹyin bi ọsẹ mẹrin. Egbo to ba wa lẹnu ti ko lọ le jẹ ami arun jẹjẹrẹ ẹnu. O yẹ ki eeyan tete lọ fun ayẹwo nile iwosan ti o ba ti ṣe akiyesi iyatọ kankan lẹnu. Egbo to ba wa loju ara le jẹ ami arun jẹjẹrẹ to ṣẹṣẹ bẹrẹ. Iru eeyan bẹẹ ni lati lọ ri dọkita ni kiakia. Ara ẹni to ba ṣẹṣẹ ni arun jẹjẹrẹ le kan maa ṣadeedee ṣẹjẹ. Ti eeyan ba n wukọ ẹjẹ le jẹ ami arun jẹjẹrẹ fuku. Ti eeyan ba n ri ẹjẹ ninu igbẹ naa le jẹ ami arun jẹjẹ inu. Arun jẹjẹrẹ oju ara obinrin naa le jẹ ki ẹjẹ maa jade lati oju ara. Ẹjẹ ninu itọ naa le jẹ ami arun jẹjẹrẹ kindinrin tabi apola. Ti ẹjẹ ba n jade lori ọmu le jẹ ami arun jẹjẹrẹ ọmu. Ti koko ba n wa kaakiri lara eeyan le jẹ ami arun jẹjẹrẹ. Koko ni gbogbo ara saaba maa n jẹ ami arun jẹjẹrẹ ọmu, koropọn tabi arun jẹjẹrẹ ọna ọfun. Koko tabi ki ara ṣadeedee maa le jẹ ami arun jẹjẹrẹ to ṣẹṣẹ bẹrẹ. Ti ounjẹ ko ba da ninu eeyan tabi ti eeyan ba n ni inira lati gbe ounjẹ mi le jẹ ami arun jẹjẹrẹ ọna ọfun tabi ikun. Amọ, gẹgẹ bi ọpọ ami mii, o tun le ma jẹ ami arun jẹjẹrẹ. Ti eeyan ba n wu ikọ lera lera le jẹ ami arun jẹjẹrẹ fuku. O ṣe pataki ki ẹnikẹni to ba n wu ikọ to ba ti ju ọsẹ mẹta lọ kan si ile iwosan fun ayẹwo. Ẹwẹ, ohun hiha le jẹ ami arun jẹjẹrẹ ọna ọfun
"Soyinka Cancer: Àṣe ara mi ni iso ti n run gbogbo bí mo ṣe n ṣèrànwọ́ lórí jẹjẹrẹ,Ko ko koo, ""lọdun 2014 bi ana ni arun buruku yii wọle tọ mi wa"". Ọjọgbọn Wole Soyinka ni ṣe loun jẹ ọkan lara awọn to n da ile iwosan silẹ lati ran eeyan lọwọ fun itọju iru aisan bayii, lalai mọ pe iso n run lara tirẹ gan - O ni arun jẹjẹrẹ gbẹdun abẹ. Ṣe lootọ ni pe bi eeyan ni arun jẹjẹrẹ, kii ṣe idajọ iku? Wole Soyinka ni ""mo kọ́kọ́ wò ó pé ṣe mo máa tètè fa orí yẹn ni àbí mo fẹ́ kí àrùn yẹn fá a fún mi"". Kó tó wa di pé ẹ̀pa ò bóró mọ́, Ọ̀jọ̀gbọ́n lo ọgbọ́n láti mú ìkìlọ̀ àti ìmọ̀ràn dókìtà akọ́ṣẹ́mọsẹ́ lò. Ọrọ pọ ninu iwe kọbọ fọnran ifọrọwanilẹnuwo pẹlu Wole Soyinka."
No Bra Day: Àyájọ́ ‘Má wọ kọ́mú’ ló ń pe àkíyèsí àwọn obìnrin sí àìsàn jẹjẹrẹ ọyàn,Ọjọ Kẹtala osu Kẹwa ọdọọdun ni ayajọ ọjọ 'Ma wọ kọmu' lorilẹede Naijiria eyi to n sọ fun awọn obinrin lati yan kọmu lodi lọjọ naa. Gẹgẹ baa si se mọ, osu kẹwa yii kan naa ni awujọ agbaye ya sọtọ fun ayajọ gbigbogun ti aisan jẹjẹrẹ ọyan, lọwọ-lọwọ bayii, ori ayelujara si ti kun fun aworan awọ̀n obinrin to n yan kọmu lodi lonii lati dena arun jẹjẹrẹ ọyan. Gẹgẹ baa se gbọ, ohun to fa idasilẹ ayajọ ọjọ 'Ma wọ kọmu' ni Naijiria ni lati pe akiyesi awọn obinrin si aisan jẹjẹrẹ ọyan ati awọn ọna ti wọn lee gba dena rẹ. Lasiko ayajọ ọjọ 'Ma wọ kọmu' yii si ọpọ obiinrin maa n fi ọyan wọn silẹ bi Ọlọrun se daa, lai wọ kọmu taa mọ si Bra tabi Brassiere lati koo soke, nitori pe iwadi kan ti fidi rẹ mulẹ pe awọju kọmu gan maa n fa aisan jẹjẹrẹ. Amọ ọpọ awọn obinrin to ti ni aisan jẹjẹrẹ, amọ ti ori ti ko yọ, ni ko lee se lai ma wọ kọmu nitori wọn nilo lati fi kọmu gbe fukẹfukẹ soke, eyi ti wọn se rọpo ọmu fun wọn lẹyin isẹ abẹ ti wọn fi ge ọyan wọn kuro. To ba lọ se ayẹwo agọ ara rẹ nile iwosan, obinrin gbọdọ ri daju pe awọn osisẹ eleto ilera se ayẹwo ọyan fun oun lọna to peye, ti ẹnikọọkan si gbọdọ mọ baa ti se ayẹwo ọyan funra ẹni Nibayii ti ayajọ ọjọ 'Ma wọ kọmu' tun ko loni, a n rọ gbogbo obinrin lati se ayẹwo ọyan wọn nitori ijafara lewu, ati okeere si ni oloju jinjin ti n mu ẹkun sun.
'À﻿wọn obìnrin tó n fi ọṣẹ tó ní kẹ́míkà sí irun wà nínú ewu jẹjẹrẹ ilé ọmọ',Iwadi ti fidi rẹ mulẹ pe awọn obinrin to kundun lati ma lo ọṣẹ iṣerun onikẹmika wa ninu ewu lati ni aisan jẹjẹrẹ ile ọmọ. Eleyi jẹyọ ninu abọ iwadi ajọ to n kọ nipa eto ilera lorileede America, eyi to fikun wi pe awọn obinrin alawọ dudu lo saba ma n lugbadi aarun jẹjẹrẹ ile ọmọ nitori kẹmika lilo si irun wọn. Ọjọ kẹtadinlogun, oṣu kẹwaa, ọdun 2022, ni wọn gbe esi iwadii naa jade. Wọn ṣe iwadii naa fun ọdun mọkanla, laarin o din diẹ ni ẹgbẹrun mẹrinlelọgbọn awọn obinrin to n gbe ni orileede America. Awọn obinrin naa wa laarin ọdun marundinlogoji si merinlelaadọrin. Afojusun iwadii naa ni lati mọ okunfa jẹjẹrẹ oyan fawọn obinrin. Wọn ṣayẹwo awọn obinrin to din diẹ ni irinwo, o si fihan pe awọn obinrin to n lo kẹmika sirun wọn ni wọn ma ni aarun jẹjẹrẹ ile ọmọ ni ida merin ju awọn ti wọn kii lo elo irun bẹẹ. Jẹjẹrẹ ile ọmọ jẹ aarun to wa ni ipo kẹfa lagbaye eyiti o sa ba ma n ba awọn obinrin finra. Diẹ ninu ami jẹjẹrẹ ile ọmọ niyii: a. Ààdá ẹ̀jẹ̀ lẹyin nkan oṣu ati igba ti ireti bibi ọmọ kobasi mo b. Itan rirọ c. Aarẹ ara d.Nkan yoo ma rin ninu ara e.Ara to fuyẹ, ati bẹẹbẹẹ lọ. Ni ibamu pẹlu iwadi Dokita Alexandra White, ẹni to jẹ adari agba fun ajọ ijọba  to n risi imọ ijinlẹ  ilera ati ayika, lilọ ọsẹ oni kẹmika si irun, ma n ṣi obinrin silẹ fun  aisan jẹjẹrẹ. Eyi lo ni ko ṣẹyin awọn ohun elo inu elo irun naa bii phthalates, parabens, cyclosiloxanes ati bẹẹbẹẹ lọ. O ni awọn obinrin alawọdudu lo wa ni ida ọgọta lati lugbadi aarun jẹjẹrẹ.
""
Oúnjẹ alẹ́ lẹ́yìn aago mẹ́sàn án leè fa àrùn jẹjẹrẹ,To ba jẹ ọkan lara awọn to maa n pẹ, ko to jẹun alẹ, ajẹ pe o ni lati tun ero ara rẹ pa. Idi ni pe iwadii kan fihan pe, awọn to maa n jẹun alẹ ki aago mẹsan an alẹ to o lu, tabi o kere tan, wakati meji ki wọn to o sun lalẹ, ni anfaani ida ogun, lati ma ni aisan jẹjẹrẹ ọyan ati jẹjẹrẹ ile itọ ọkunrin. Eyi to pọ ju ti awọn to maa n jẹun alẹ ti wọn lẹyin aago mẹwaa tabi awọn to maa n sun loju ẹsẹ ti wọn ba jẹun tan. Iwadii tuntun yii wa lati ọdọ ajọ Barcelona Institute for Global Health (ISGlobal) l'orileede Spain. Wọn gbe abọ iwadii wọn naa jade ninu iwe apilẹkọ kan ti wọn fi sọri ibaṣepọ to wa laarin asiko ti awọn eniyan n jẹun ati jẹjẹrẹ ọyan pẹ̀lú asetọ̀ fun ọkunrin. Kini abọ iwadii naa? Awọn onimọ ijinlẹ to se iwadii naa, ṣe agbeyẹwo idahun ti awọn eniyan okoo le lẹgbẹta o le ẹyọ kan (621) to ni jẹjẹrẹ ile itọ ọkunrin. Pẹlu ti ẹgbẹrun le nigba ati marun-un (1,205) awọn to ni jẹrẹrẹ ọyan, to fi mọ ọrin le lẹgbẹrin o din mẹjọ (872) ọkunrin, ati ẹgbẹrun kan le ni ọọdunrun (1,205) obinrin ti ko ni jẹjẹrẹ. Gbogbo wọn lo dahun awọn ibeere ti wọn fun wọn, lori igbe aye wọn, asiko ti wọn n jẹun, bi wọn ṣe n sun, ati awọn nkan mi i. Igbagbọ awọn onimọ naa ni pe pipẹ jẹun lalẹ maa n mu ki ara ko wu, to si maa n mu iyatọ ba iye suga to wa ninu ẹjẹ. Awọn nkan meji yii ni ibaṣepọ pẹlu jẹjẹrẹ. Agbekalẹ agọ ara eniyan nilo ki eniyan tete jẹun, ki ounjẹ naa si da ki iru ẹni bẹ to sun. Ṣugbọn, igbe aye ode oni, ko fi aaye silẹ fun ọpọlọpọ lati tete maa jẹun
Ovarian Cancer: Kelliyah Ashley ní ṣe ní ikùn òun le gbandi bíi olóyún,Ọlọrun ma fi aisan se wa, boya yoo gbọ oogun tabi ko ni gbọ ni adura ti ọpọ eeyan maa n gba. Sugbọn ki ni ka ti sọ ti ọmọ ọdun mẹrinla, Ashley Kelliyah, to se agbako aisan jẹjẹrẹ apo ẹyin ile ọmọ, lai jẹ pe o ti bimọ ri, fun ọmọ lọmu tabi lo oogun lati dena oyun ri. Nigba to n salaye ohun ti oju rẹ ri fun BBC, lasiko ti aisan jẹjẹrẹ apo ẹyin ile ọmọ naa n baa finra, Kelliyah ni irora ti oun la kọja lagbara pupọ, oun ko lee sun, ti oun si maa n sọkun. Iya Kelliyah fikun pe, jẹjẹrẹ ti iwọn rẹ to kilo marun, to si gun de oke aya Kelliyah ni awọn dokita fi isẹ abẹ gbe jade ni ikun ọmọ oun. Amọ Dokita Adeọla Ọlaitan ti wa salaye pe, irufẹ aisan jẹjẹrẹ yii kii saba wọpọ laarin awọn ọdọ ti ko tii loyun ri, bi o tilẹ jẹ pe ko si obinrin ti ko lee mu. Ẹ wo fidio yii lati mọ ohun ti ọdọlangba naa la kọja lọwọ aisan jẹjẹrẹ.
YouTube ń polówó àwọn iléeṣẹ ńlá pẹlú àwọn fídíò ayédèrú ìwòsàn ààrùn jẹjẹrẹ,Oju opo Youtube a maa ṣe koriya fun awọn ipolowo ọja ayederu oogun apa koko arun jẹjẹrẹ eyi ti ipolowo rẹ n waye loriṣiriṣi ede. Oju opo naa a si maa gbe awọn ipolowo ọja fun awọn eroja ati fasiti ti o n ṣi araye lọna lori rẹ, gẹgẹ bii iwadii BBC ṣe fidi rẹ mulẹ. Ayẹwo lori oju opo Youtube fihan gbangba fun BBC pe, o le ni ọgọrin awọn fidio aṣini lọna nipa eto ilera to wa, ninu oniruuru ede mẹwa ta tọpasẹ wọn. Paapaa julọ nipa iwosan aisan jẹjẹrẹ ni ọpọ awọn fidio naa da le lori, mẹwa ninu wọn lo jẹ pe ẹgbẹlẹgbẹ miliọnu awọn eeyan lo ti wo o, pẹlu oniruru ipolowo ọja ninu rẹ. Lara awọn iwosan ti ko ni ifidimulẹ wọnyi ni wọn ti tọka sawọn eroja kan bii Turmeric abi baking soda ati bẹẹbẹẹ lọ. Awọn miran tilẹ tun n rọ awọn eeyan lati mu ọmu rakunmi tabi omi gbigbona, ko si eyikeyi ninu awọn iwosan wọnyii ti wọn ti fi idi rẹ mulẹ nipa iwadii. Lara awọn ipolowo ọja to n farahan ninu awọn fidio iwosan ayederu wọnyii, la ti ri awọn ipolowo ọja awọn eroja to lamilaaka bii Samsung, Heinz ati Clinique. Pẹlu ilana ipolowo ọja Youtube, o fihan pe atohun atawọn to ṣe fidio awọn ogun ayederu wọnyii ni wọn n pa owo wọle sapo ara wọn nipa ṣiṣi araalu lọna. Ni oṣu Kinni, YouTube kede pe oun yoo mu adinku ba iye awọn fidio to n ṣafihan awọn ohun to n ṣi araalu lọna, paapaa awọn fidio to n ṣe igbelarugẹ awọn amulumala iṣẹ iyanu to n wo awọn aisan kan san. Amọṣa, ileeṣẹ YouTube ni ede oyinbo nikan ni eyii yoo ti kọkọ farahan ati pe, ko kan awọn ede miran lẹyin ede Gẹẹsi. Iwadi ati ayẹwo ti BBC ṣe kan awọn ede bii Gẹẹsi, Potoki, Ruṣia, Larubawa, Paṣia, Hindi, jamani, Ukureni, Faranse pẹlu ede Aguda. Ọpọ awọn oluwadii ẹka BBC Monitorin ati BBC News Brasil lo tẹwọ gba awọn ipolowo ọja kan ṣaaju awọn fidio ayederu iwosan wọnyii. Yatọ si awọn ipolowo ọja Samsung, Heinz ati Clinique, BBC tun ri awọn ipolowo ọja ikanni ayelujara kan to da lori irinajo, iwe kikọ, fiimu agbelewo Hollywood ati awọn fasiti ilẹ Gẹẹsi. Gbogbo wọn ni wọn n farahan ni ifẹgbẹkẹgbẹ pẹlu awọn iroyin aṣinilọna wọnyii. Samsung ni ko si ohun to kan ipolowo ọja ti wọn pẹlu ohun to wa ninu awọn fidio ayederu iwosan aisan jẹjẹrẹ naa, orin yii kan naa ni Kraft Heinz pẹlu n kọ lẹnu. Grammarly ni oun ti kan si YouTube pe ko yọ ipolowo ọja oun kuro lori rẹ ni kete ti ọrọ naa ti lu si awọn lọwọ. Amọṣa, ileeṣẹ Clinique ni tirẹ ko fesi si ibeere ti wọn fi ranṣẹ sii lori ọrọ yii. Ipolowo ọja lori oju opo YouTube le wa fun awọn eeyan kan lawujọ. Tim Schoyer to n mojuto bi fidio ṣe n jade loju opo YouTube ṣalaye pe, ilana yiyan fidio ti yoo lọ tabi ti araalu yoo ri, wọnu ara wọn diẹ.
"Ronke Oshodi Oke: Ronke Oshodi Oke ṣe ìdárò ọmọ rẹ̀ tó di olóògbé,""Ọmọ mi ọ̀wọ́n, àkọ́bi mi, ọ̀rẹ́ mi àti gbogbo ǹkan ti mo ni, Oluwabunmi Akinleye ọdun kẹwàá rèé tí o ti fi mi sílẹ̀"" Èyí ni ọ̀rọ̀ idaro ti gbajúgbajà òṣèré tiata, Ronke Ojo tí gbogbo ènìyàn mọ̀ sí Ronke Oshodi Oke kọ nipa ọmọ rẹ̀ tó di olóògbé. Ronke Ojo ló gbé fótò ọmọ rẹ̀ síta pé, ó ti le ni ọdún mẹ́wàá tí ikú ti wọle mú àkọ́bí òun lọ. Láti àsìkò yìí ni ọ̀pọ̀ àwọn olọ́lùfẹ́ Ronke Ojo ti fọ́n sórí ayélujára láti ba kẹ́dun ikú ọmọ rẹ̀ tó d'olóògbé. Bó tilẹ̀ jẹ́ pé Ronke Oshodi Oke kò sọ ǹkan tó ṣokùnfa ikú ọmọ náà, sùgbọ́n ìwé ìròyìn kan sọ pé àìsàn jẹjẹrẹ inu egungun ló paá. Ẹni kan tó fẹ́ ká forúkọ bo òun láṣírí sọ pé, ẹni ọdún mọ́kàdínlọ́gbọ̀n ni Bunmi lásìkò tó papò dà, tó si máa n ṣe bi amúgbálẹ́gbẹ̀ẹ́ fún Ronke Ojo lásìkò náà. Ìròyìn náà fi kun pé, tí ènìyàn bá ri bi ọmọbinrin náà ṣe sún mọ́ òṣèré náà tó, ọ̀pọ̀ ni yóò rò pé, ọmọ tàbi àbúrò rẹ̀ ni lóòtọ́. Wọn ni ní ǹkan bi ọdún mọ́kànlá sẹ́yìn ni Bunmi ni ààrun jẹjẹrẹ inú egungun, èyí sì ló mú kí ọ̀pọ̀ àwọn òṣèré tíátà lásìkò náà bẹ̀rẹ̀ ìpolongo láti kówó jọ fún, kí wọn le gba ẹ̀mí rẹ̀ là. Àṣẹ̀yìn wá àṣẹ̀yìn bọ̀, Bunmi ko rí ìjà náà jà lájàyè, tó sì gbé ẹ̀mí mì lọjọ kọ̀kanlá oṣù kẹrin ọdún 2011 ni ilé ìwòsàn UCH Ibadan, níbi tó ti ń gba ìtọ́jú. Ọ̀pọ̀ àwọn olólùfẹ́ Ronke Ojo ló n ṣeléde lẹ́yìn ọmọ náà, díẹ̀ lára ìkíni wọn rèé."
World Cancer Day: Ènìyàn 26,000 ni àìsàn jẹjẹrẹ ń pa lóòjọ́,Ajọ Eto Ilera Lagbaye, WHO ti pe akiyesi awọn eniyan si ipa ti aisan jẹjẹrẹ n ko lawujọ, pẹlu akiyesi pe miliọnu mẹjọ eniyan ni yoo ku lọdun yii nipa aisan jẹjẹrẹ. Ajọ Agbaye to ni akọri ti ọdun yii ni 'I am and I will',  fikun wi pe ẹgbẹrun mẹrinlelọgbọn eniyan lo n ku lojoojumọ nitori aisan jẹjẹrẹ. Ajọ naa fikun wi pe o ṣeeṣẹ ki o peleke si ninu ọdun yii pẹlu bi oju ọjọ ṣe n bajẹ si, ti igbe aye awọn eniyan o gbe pẹẹli si ati iru ounjẹ ti awọn eniyan n jẹ. Àkójọpọ̀ àwòrán láti ìpàdé ìtagbangba pẹ̀lú àwọn olùdije ní Ọyọ Àwọn ohun mánigbàgbé níbi ìfọ̀rọ̀wérọ̀ BBC Yorùbá l'Ọyọ Èwo nínú ìlérí tí Buhari ṣe ní 2015 ló ti mú ṣẹ? Gbọ̀ngàn Mapo, ọ̀kan lára ibi àmúyangàn n'Ibadan rèé Link Mímu ọtí líle àti oúnjẹ oní sítáṣì le è fa àrùn jẹjẹrẹ ọyàn - Onímọ̀ Àgbálùmọ̀, ohun mẹ́fà tó ń ṣe lára tí o kò mọ̀ Àwọn àwòrán ẹ̀yìn ìtàgé níbi ìpàdé ìfọ̀rọ̀wérọ̀ BBC Yorùbá l'Eko Day 19: Wo ohun àràmàndà tí àwọn olósèlú máa ń ṣe lásìkò ìbò #BBCNigeria2019 Sowore: olùdíje Ààrẹ tó fẹ gbà Nàìjíríà padà fún àwọn ọdọ
Tí ìgbẹ́ tóò ń yà bá rí báyìí? Àìsàn jẹjẹrẹ ikùn ló dé o! Wo bí wàá ṣe dàa mọ̀,Ìlera ní Yorùbá pè ní oògùn ọrọ̀, àláfíà ẹni kọ̀ọ̀kan wa kò sì ní di fíafìa. Onírúurú àìsàn ló wà lóde òní tó jẹ́ wí pé àìní àkíyèsí àwọn ènìyàn tó ló jẹ́ kí ẹlòmíràn bá àìsàn náà lọ. Lára àwọn àìsàn tí àwọn ènìyàn kò le tètè kọbi ara sí ni àìsàn jẹjẹrẹ inú ikún nítorí àwọn nǹkan tó rọ̀ mọ. Àìsàn jẹjẹrẹ ikùn ni jẹjẹrẹ tó máa ń mú ènìyàn nínú ìfun. Òhun ni àwọn olóyìnbó ń pè ní Bowel cancer tàbí Colon/Rectal cancer. Dame Deborah James, tó pàdánù ẹ̀mí rẹ̀ sọ́wọ́ jẹjẹrẹ ikùn lẹ́ni ogójì ọdún ní UK rọ àwọn ènìyàn ṣaájú kó tó kú láti máa yẹ ìgbẹ́ wọn wò nígbàkúgbà tí wọ́n bá ti ya ìgbẹ́. Àwọn àpẹẹrẹ mẹ́ta ló ṣe pàtàkì jùlọ láti mọ̀ bóyá ènìyàn ní àìsàn jẹjẹrẹ ikùn. Kò túmọ̀ sí pé tí àwọn nǹkan wọ̀nyí bá ń ṣe ènìyàn onítọ̀hún ti ní àìsàn jẹjẹrẹ ikún àmọ́ ó ṣe pàtàkì fún irú ẹni bẹ́ẹ̀ láti lọ rí àwọn dókítà fún àyẹ̀wò tó péye pàápàá tó bá ti lé ní ọ̀sẹ̀ mẹ́ta tí àwọn àpẹẹrẹ yìí bá ti ń wà lára. Àwọn nǹkan náà nìyí: Àwọn àpẹẹrẹ mìíràn ni Gẹ́gẹ́ bí àwọn àìsàn jẹjẹrẹ yòókù, tí ènìyàn bá tètè mọ̀ wí pé ó wà lára, ó ṣeéṣe kí ènìyàn rí ìtọ́jú tó péye gbà lórí àìsàn náà. Bákan náà ni àìsàn jẹjẹrẹ ikùn lé ṣokùnfà kí ènìyàn má rì í ìgbẹ́ yà, tó sì lè dá àárẹ̀ sára ènìyàn. Lára ohun tí ó dára kí ènìyàn máa ṣe ni yíyẹ ìgbẹ́ ènìyàn tí ènìyàn bá ti ya ìgbẹ́ tán láti mọ bí ó ṣe rí nítorí bí ìgbẹ́ ènìyàn bá ṣe rí jẹ́ ọ̀nà láti fi mọ ìlera ènìyàn. Wò bóyá kò sí ẹ̀jẹ̀ nínú ìgbẹ́ rẹ tàbí ní ìdí rẹ. Ìgbà mìíràn tó jẹ́ wí pé jẹ̀dí ló máa ń fa kí ẹ̀jẹ̀ wà nínú ìgbẹ́ ènìyàn àmọ́ àìsàn jẹjẹrẹ ikùn náà máa ń fà á. Kò ì tíì sí ìwádìí kankan tó fi ohun tó ń fa àìsàn jẹjẹrẹ ikùn múlẹ̀ àmọ́ àwọn nǹkan wà tó le mú kí àìsàn yìí tètè dàgbà lára. Gẹ́gẹ́ bí ibi tí ìwádìí mọ báyìí, àìsàn jẹjẹrẹ kò le ràn láti ìyá tàbí bàbá sọ́mọ àmọ́ ó ṣe pàtàkì kí ẹni tí wọ́n bá ti ní àìsàn yìí ní ìran rẹ̀ fi tó àwọn dókítà létí. Bákan náà ẹni tó bá ní àìsàn Lynch syndrome ṣeéṣe kó ní àìsàn jẹjẹrẹ ikùn ṣùgbọ́n ó ṣe é mójútó tí àwọn dókítà bá tètè mọ̀. Bákan náà tí ènìyàn bá ń gbé ìgbé ayé àláfíà, tó ń jẹ àwọn oúnjẹ tó le ṣe ara ní àǹfàní le mórí bọ́ lọ́wọ́ àìsàn jẹjẹrẹ. Colonoscopy jẹ́ ọ̀nà tí wọ́n máa ń fi ẹ̀rọ ayàwòrán wo inú ènìyàn láti mọ irú nǹkan tó wà níbẹ̀. Wọ́n le fi ẹ̀rọ yìí mọ̀ tí ènìyǹ bá ní àìsàn jẹjẹrẹ ikùn. Àìsàn jẹjẹrẹ ṣe é tọ́jú tí wọ́n bá tètè ṣàwárí rẹ̀ nígbà tó bá ṣẹ̀ṣẹ̀ bẹ̀rẹ̀. Ìdá àádọ́sàn-án ènìyàn tí wọ́n bá tètè mọ̀ wí pé ó ní àìsàn ló ní àǹfàní láti lo ọdún márùn-ún sí láyé nígbà kan àmọ́ wọ́n ní ẹni náà le lo ọdún mẹ́wàá sí báyìí. Kò sí ìpele tí àìsàn náà bá wà tí kò sí ìtọ́jú fún gẹ̀gẹ̀ bí àwọn onímọ̀ ṣe ṣọ. Ìpele mẹ́rin ni àìsàn jẹjẹrẹ máa ń wà A lérò wí pé ẹ ti di ohun kan tàbí òmíràn mú, tí ẹ ó sì mú ìlera ara yín ní ọ̀kúnkúndùn, ẹ ò ní máa sáré dìde kúrò ní yàrá ìgbọ̀nsẹ̀ tí ẹ bá ti yàgbẹ́ tán. Yẹ ìgbẹ́ rẹ wò kí o tó kúrò nílé ìgbọ̀nsẹ̀ fún ìlera ara rẹ.
Mercy Johnson, gbajúmọ̀ òṣèré tíátà kéde pé òun ni àrùn jẹjẹrẹ, ó ti ṣiṣẹ́ abẹ àmọ́ ó tún kù lẹ́yìn fun,Gbajumọ osere, Mercy Johnson Okojie ti tun kẹkẹ ọrọ lori ilera ara rẹ ati ibi arun jẹjẹrẹ ṣe n baja, ti wọn dokita si ti sọ fun pe yoo nilo lati maa lo ogun fun gbogbo asiko rẹ ti yoo lo ni ile aye. O sọrọ ọrọ nigba to n gba alejo agba osere, Joke Sliva lori ere ounjẹ rẹ lori ayelujara, Mercy’s Menu. Osere naa ni oun ti ṣe isẹ abẹ lori aisan naa sugbọn awọn dokita ni oun yoo si maa lo awọn ogun naa fun ọjọ pipẹ, ko da fun gbogbo asiko to ku ti yoo lo laye. O salaye pe oun ati ọkọ oun gbe ọrọ naa saara, ti wọn ko si jẹ ko pawọn lara rara tabi sọ fun ẹnikẹni. “N ko ti ba ẹnikẹni sọrọ pe mo ni arun jẹjẹrẹ rara ati bo ya mo ṣe isẹ abẹ. Irinajo nla ni fun emi ati idile mi. A ni ọmọ, ko da abi kẹyin mi jẹ ọmọ oṣu mẹfa nigba ti isẹlẹ na waye. “A n sọrọ fun ara wa nigba naa pe ko si iyọnu, awa tuntun ni bayi. Ẹ jẹ ka lọ si isẹ abẹ naa. Nigba ti a de ibẹ, wọn ni maa nilo lati ma logun titi aye mi. “A ni lati kọkọ joko. Wọn fun wa ni akoko ti mo gbọdọ lo awọn ogun mi. Ti n ba tiji, ohun akọkọ ti ma kọkọ ṣe niyen, ti wọn si sọ awọn nnkan ti yoo sẹlẹ ti n ko ba lo ogun naa.
"World Cancer Day: Onímọ̀ sáyẹ́ńsì ní ká tètè ṣe àwárí àrùn jẹjẹrẹ ọyàn ni ọ̀nà àbájọ,Arun jẹjẹrẹ ọyan jẹ ọkan lara arun jẹjẹrẹ to wọpọ julọ jakejado agbaye, to si saba maa n fa iku awọn obinrin lorilẹede Amẹrika, ati jakejado agbaye. Idi ree ti ọdọbinrin kan, tii se ọmọ orilẹede Singapore, to tun jẹ onimọ ijinlẹ sayẹnsi, Dokita Jingmei Li se pinnu lati wadi awọn ohun to n fa arun jẹjẹrẹ ọyan ati awọn ọna abayọ si arun naa. Dokita Li ati awọn akẹẹgbẹ rẹ ti sawari awọn ohun ajogunba ninu ara toto okoolelọọdunrun o din meje, 313, ti wọn wa ninu ara to lee sokunfa arun jẹjẹrẹ ọyan. ""Afojusun mi ni lati sawari awọn eroja kan ninu ara, ti yoo se atọna si ọna abayọ fun iwosan arun jẹjẹrẹ ọyan."" Iwadi si ti fihan pe a lee lo awọn eroja ara yii lati fi dena nini arun jẹjẹrẹ ọyan, nitori ida ọgbọn ninu ọgọrun awọn eeyan to ni arun jẹjẹrẹ ọyan lo maa n ku tori eroja ara wọn ti ko dara. Bakan naa ni eroja ara yii yoo pese awọn iroyin to yẹ nipa ayẹwo ọyan ati idi taa fi lee tete se ayẹwo naa nitori lawọn ọpọ orilẹede, ayẹwo maa n bẹrẹ fawọn obinrin to ti le ni aadọta ọdun, to si maa n waye lọdun meji si mẹta. ""Awọn obinrin to seese ko wa ninu ewu nipa eroja ajogunba ara wọn yẹ ko tete se ayẹwo ara wọn nitori inu ewu kannaa ni wọn wa pẹlu awọn eeyan miran lọjọ iwaju."" Awọn ile iwosan maa n fẹ lo itan ilera mọlẹbi kan lati tọkasi awọn eeyan to lee tete lugbadi arun jẹjẹrẹ ọyan, sugbọn itan ilera mọlẹbi, nigba miran lee ma se gbara le. O lee nira lati mọ boya tootọ ni awọ̀n iroyin ti wọn sọ̀ si wa lọwọ, to fi mọ ohun to fa arun naa. Fun apẹẹrẹ, o seese ki mọlẹbi kan jalaisi nitori arun jẹjẹrẹ inu egungun, ko si jẹ pe inu ọyan ni arun ọhun ti kọkọ bẹrẹ. Bakan naa lawọn orilẹede to wa ni ila oorun Asia, asa ati ise lee jẹ igbona kan gboogi lati lee tete se awari arun jẹjẹrẹ ọyan ninu ara. ""Ni apa ibi ti mo ti wa, a kii fẹ sọrọ nipa awọn arun to n ba wa ja, bẹẹ si ni ti ko ba bọwọ sori tan, a kii fẹ lọ sọdọ dokita fun itọju. Koda, awọn asa kan tiẹ gba pe awọn arun kan ati jẹjẹrẹ jẹ ifẹ Ọlọrun, ti wọn kii si fẹ wa iwosan fun ayafi to ba ti buru tan patapata."" Iwadi fihan pe ni ọpọ ta ba ri pe koro wa ninu syan wa, o seese ko jẹ pe iru koro bẹẹ ti di nkan nla, idi si ree ti Dokita Li fi ni o se pataki fun wa lati pa awọn asa awujọ wa kan ti sẹgbẹ kan, ka si maa se ayẹwo ọyan wa loore-koore. Bi arun jẹjẹrẹ ọyan se n fi ojoojumọ gbilẹ si la lee so mọ ilana igbe aye wa ati awọn ohun to rọ mọ ilana ibimọ wa. Lara rẹ la ti ri iwa jijẹ awọn ounjẹ afaralokun taa mọ si Cabonhydrate eyi to maa n jẹ ka sanra asanju, ati minu ọti lile ni amuju Koda, iwadi tun fidi rẹ mulẹ pe, ọmọ bibi maa n mu adinku ba nini arun jẹjẹrẹ ọyan lọjọ iwaju, bẹẹ si awọn obinrin to ba loyun akọni, ti osu rẹ si pe titi to fi bimọ, ko to pe ẹni ọdun marundinlogoji, lee ma ni arun jẹjẹrẹ ọyan lọjọ iwaju. Dokita Li ni bi o tilẹ jẹ pe owo tuulu lawujọ agbaye ti na lati se awọn oogun fun itọju awọn obinrin to ni arun jẹjẹrẹ ọyan, amọ o ni ohun to daa ni pe ka dena awọn obinrin lati ri arun naa. ""Ọpọ ohun la ti se nidi ipese oogun ati tawọn ileesẹ apoogun si n pawo wọle lojoojumọ amọ mo fẹ se nkankan lati tiẹ fi dena arun jẹjẹrẹ ọyan, nibayii ta n gba owo lọwọ orilẹede Singapore."" O ni ayẹwo ọyan lee sawari arun jẹjẹrẹ ọyan taa ba ri ami miran pe arun yi ti wọnu agọ ara, ti koro ọyan naa ko si to ibu eso bluberry. Lii ni "" K jẹ ka kọlu awsn ọmọ ogun arun naa nigba ti ọta si wa ni kekere."" O ni idaniloju wa pe ti itọju to yanranti ba wa ni akoko yii, ida ọgọrin ninu ọgọrun awsn obinrin to ni arun jẹjẹrẹ ọyan ni yoo lo kọja ọdun mẹẹdogun si lẹyin ti wọn kede pe wọn ni arun yii. Amọ o ni ti koro ọyan ọhun ba ti to ibu eso ọsan lasiko ti wọn kofiri ninu agọ ara, o seese ki ẹmi ẹni bẹẹ ma gun to ọdun mẹẹdogun mọ lẹyin ikede eyi. ""arun jẹjẹrẹ kọọkan lo yatọ si ara wọn, ta ba ni ẹgbẹrun mẹwa arun jẹjẹrẹ, a nilo itọju lọna ẹgbẹrun mẹwa, idi si ree ti mo se n pariwo pe ka tete sawari arun jẹjẹrẹ lọna abayọ, dipo ka maa wa itọju fun-un."""
Wo ohun tó yẹ kí o mọ̀ nípa adẹ́rínpòṣónú, Peteru tó jáde láyé,Gbajugbaja adẹrinpoṣonu to tun jẹ sọrọsọrọ lori redio, Oluwatobi Owomoyela, ti ọpọ mọ si Peteru ti jade laye. Ọjọbọ ọṣe yii ni adẹrinpoṣonu naa fi aye silẹ lẹni ọdun marundinlogoji. Iroyin ni aisan jẹjẹrẹ ‘colon cancer’ lo mu ẹmi oloogbe naa lọ, ọpọ awọn akẹgbẹ rẹ kaakiri Naijiria lo si ti bẹrẹ si n ṣedaro iku rẹ. Ṣaaju iku rẹ, Peteru jẹ ọkan lara awọn adẹrinpọsọnu ti irawọ rẹ ṣẹṣẹ n tan, paapaa ni iha Gusu iwọ oorun Naijiria. Yatọ si pe o n ṣe iṣe adẹrinpoṣonu, o tun jẹ sọrọsọrọ lori redio niluu Ibadan, o tu maa n ṣiṣẹ adari ayẹyẹ. Ninu atẹjade kan loju opo Instagram rẹ, oṣere tiata Yoruba, Muyiwa Ademola pin iroyin nipa iku oloogbe naa, to si fi fidio kan sibẹ ni iranti rtẹ. Ademola ni “Iroyin iku rẹ ṣoro fun mi lati gba... bawo ni irufẹ eeyan rere bayii ṣe maa ku?” Lẹyin naa lo ni “Ẹ jọwọ ẹ jẹ ka maa ṣe daadaa si ọmọlakeji wa o, nitori a ko mọ ohun ti ẹnikẹni n la kọja.” “Mo gbọ pe arun jẹjẹrẹ lo pa Peteru. O n la irufẹ nnkan bayẹn kọja o si maa n rẹrin ni gbogbo igba.” Yatọ si Muyiwa Ademola, ọpọ awọn gbajumọ mii lo ti bẹrẹ si n ṣedaro oloogbe ọhun. Lara wọn ni Ọmọwe Jaiye Kuti, ti ọpọ mọ si Jayeola ni mo n jẹ, Wolii Agba, Princess Comedian, ati bẹẹ bẹẹ lọ.
World Cancer Day: Mo pàdánù ọkọ àti ọ̀rẹ́ bí mo ṣe ni 'Cancer'- Iwalade Adebimpe Adetunji,Ayé kò parẹ́  nítorí pé ó ni 'Cancer'- Iwalade Lati kekere ni ọyan ti n kan mi ṣugbọn a ko kaa si rara nigba naa. E ma binu Madam, a maa ge ọyan yin ni ọrọ ti dokita sọ si mi nigba naa. Nigba ti Cancer de, O ku emi ati ọmọ, koda, igbeyawo mi to ti n ni wahala tẹlẹ sọnu- Iwalade Adebimpe Adetunji Iwalade sọrọ lori iriri rẹ to fi bori arun jẹjẹrẹ ati gbogbo ohun to ṣẹlẹ sii. O ni nigba ti o ya ni oun rii pe omi maa n deede yọ lori ọyan oun ki oun to di ero ile iwosan ni eyi ti wọn ti fi bẹrẹ itọju arun jẹjẹrẹ fun oun. O ni koko bii ori biro ni wọn kọkọ ri ti wọn si fi iṣẹ abẹ yọ ko to pada wa ni ilọpo mẹrin ki wọn to wa kuku ge ọyan naa kuro. Iwalade ṣalaye pe bi o tilẹ jẹ pe Baba, Iya ati ẹgbọn oun jẹ dokita sibẹ arun jẹjẹrẹ ọyan fi oju oun ri to ki oun to jajabọ lọwọ arun jẹjẹrẹ ọyan. Adebimpe gba awọn eeyan nimọran pe: Too ba ti tete mọ pe o ni cancer ki o tete bẹrẹ si ni gab itọju ni. O ni ki eeyan ma ṣe daadaa nitori o ko mọ ẹni to maa duro ti ẹ nigba iṣoro bii ti oun . Inu mi dun pe dokita ko sọ pe Madam ẹ ma binu, oṣu kan lo ku fun un yin laye- Iwalade O ni nitooto adura n gba, ṣugbọn ki agbe igbesẹ to yẹ fun itọju lai duro ti ororo adura nikan.
Cancer Marriage: Oṣù kan péré ni Tash fi ṣe ìgbéyàwó pẹ̀lú Simon kó tó kú,Yoruba ni airin jinna ni airi abuke ọkẹrẹ, bii eeyan ba rin jinna, yoo ri ibi ti wọn ti n fi odo ibulẹ jẹun. Bẹẹ ni ọrọ ri pẹlu tọkọ-taya kan, Tash ati Simon Young, ti wọn se igbeyawo nile iwosan nigba ti dokita ni arun jẹjẹrẹ to n se iyawo, ko ni pẹ mu ẹmi rẹ lọ. Nigba to n ba BBC srọ, Simon ni osu kan pere ni oun ati aya oun, Tash, fi se igbeyawo ko to dagbere faye, ọjọ mẹrin pere si ni awọn fi palẹmọ fun igbeyawo naa. Simon ni ọjọ igbeyawo naa ni inu oun dun julọ, paapaa, nigba ti oun n wo aya oun bo se n rin ati bo se n rẹrin musẹ. Fidio yii, koseemawo ni, ninu rẹ naa lẹ ti gbọ ohun ti awọn dokita atawọn ẹbi iyawo sọ nipa obinrin naa ati ọrọ ifẹ Tash ati Simon Young.
"Chisom Chukwuneke jẹ ìrora jẹjẹrẹ inú ẹjẹ̀ lásìkò tó n ṣe ìdánwò WAEC - Bàbá Chisom,Iyalẹnu nla ni yoo jẹ fun ọpọ eeyan lati gbọ pe ọmọdebinrin ti wọn ba sẹ ajọyọ bo ṣe gba A1 meje ninu idanwo WAEC rẹ lọdun 2019, Chisom Chukwuneke, ti jade laye. Oun lo gba ami ẹyẹ akẹkọọ to tayọ julọ ninu idanwo WAEC lọdun 2019. Ṣugbọn, aisan jẹjẹrẹ inu ẹjẹ 'leukaemia' ti ṣeku pa lọmọ ọdun mẹtadinlogun. Ọjọ kejidinlogun, oṣu Kẹwaa, ọdun 2020, ni Chisom dagbere faye. Ṣaaju iku rẹ, oun ni akọbi awọn obi rẹ. Inu ibanujẹ si ni baba, iya, ati aburo rẹ, to jẹ pe oun lo tun ṣe daadaa julọ ninu idanwo WAEC ọdun 2020 nileewe rẹ. Ninu ọrọ to ba BBC sọ, baba rẹ, Ọjọgbọn Felix Chukwuneke, ṣalaye nipa bi ọmọ rẹ ṣe ja fafa, to si nifẹ awọn ọmọ bi i tirẹ. O ni o ti n ṣaisan ki idanwo to bẹrẹ. Koda, o gba abẹrẹ lọjọ ti yoo joko ṣe idanwo Further Maths. Ọjọgbọn Chukwuneke sọ pe iṣẹ imọ erọ ayarabiaṣa ni Chisom fẹ ṣe to ba dagba, amọ o yi ero rẹ pada lati ṣe iṣẹ imọ iṣegun oyinbo, nitori bi eto ilera ṣe ri ni Naijiria, ati ilera ara rẹ. Iroyin sọ pe irora ẹsẹ ni ọmọ naa kọkọ n pariwo fun awọn obi rẹ, amọ ayẹwo pada fihan pe aisan jẹjẹrẹ inu ẹjẹ lo ni. Eyi to mu ki wọn o gbe e lọ sileewosan kan lorilẹ-ede South Africa. Nibẹ lo si ti n gba itọju lati bi ọdun kan, ko to o jade laye. Baba Chisom, ti oun fun'ra rẹ jẹ onimọ iṣegun oyinbo ninu iṣẹ abẹ eyin ṣiṣe, to si tun jẹ olukọ ni Fasiti Naijiria, Nsukka, sọ pe asiko kan to sabi pe o ti n gbadun. Amọ, jẹjẹrẹ naa pada pẹlu agbara ju ti tẹlẹ lọ. O si ṣapejuwe ọmọ rẹ, ninu ọrọ idagbere to kọ si oju opo Facebook rẹ pe ""goolu ni wọn fi kọ orukọ rẹ nibi ti o wa bayii""."
A ti ṣetán láti kó ọkọ̀ tó ń lo iná ẹlẹ́tírìkì 100 wọ Nàìjíríà - Tinubu,Ààrẹ orílẹ̀ èdè Nàìjíríà, Bola Tinubu ti kéde pé àwọn máa kó àwọn ọkọ̀ tó ń lo iná ẹlẹ́tírìkì ọgọ́rùn-ún wọ Nàìjíríà lójúnà àti ṣe àmójútó ètò àyíká. Tinubu ní kíkó àwọn ọkọ̀ náà wọlé yóò mú àdínkù tó lóòrìn bá àwọn nǹkan tó ń ba ojú ọjọ́ jẹ́ àti pé yóò pọkún ètò ìrìnnà Nàìjíríà. Níbi ètò àpérò lórí àyípadà ojú ọjọ́ COP28 tó wáyé ní Dubai, United Arab Emirates ni Tinubu ti sọ̀rọ̀ náà. Ó ní ìgbésẹ̀ yìí ṣàfihàn pé ìjọba òun ní ìfarajìn láti mú àyípadà bá àyíká léyìí tó ṣokùnfà tí àwọn ṣe ní àjọṣepọ̀ pẹ̀lú àjọ Africa Carbon Market Initiative. Àtẹ̀jáde kan tí agbenusọ Tinubu, Ajuri Ngalele fi léde ní èròńgbà ìṣèjọba tó wà lóde ni láti rí dájú pé àyíká Nàìjíríà wà lọ́nà tí yóò jẹ́ kí àwọn olùdókoòwò gbé okoòwò wá sí Nàìjíríà. Bákan náà ni Ààrẹ Tinubu tún yan alága àjọ Federal Inland Revenue Service (FIRS), Zach Adedeji àti adarí àjọ tó ń rí sí àyípadà ojú ọjọ́ ní Nàìjíríà ìyẹn National Council on Climate Change, Dahiru Salisu gẹ́gẹ́ bí alága àjọ Nigeria Carbon Market Activation Plan. Ó ní ìgbésẹ̀ náà tún jẹ́ ojúnà láti gbé Nàìjíríà àti ilẹ̀ Adúláwọ̀ lápapọ̀ síwájú nípa wíwá ojútùú sí àyípadà ojú ọjọ́, Tinubu rọ àwọn orílẹ̀ èdè yòókù nílẹ̀ Adúláwọ̀ láti wo àwòkọ́ṣe Nàìjíríà. Ó ní kí àwọn orílẹ̀ èdè yòókù náà wo ọ̀nà tí wọ́n le gbà láti wá ojútùú sí àyípadà ojú ọjọ́. Ó fi kun pé àwọn ń ní àjọṣepọ̀ pẹ̀lú àwọn akọ́ṣẹ́mọṣẹ́ láti pèsè ètò tí yóò mú ìgbéga àti ìlọsíwájú bá àwùjọ.
Ìjọba kéde ṣíṣí afárá 3rd Mainland Bridge padà,Ìjọba àpapọ̀ ti kéde pé àwọn yóò ṣí afárá Third Mainland fún lílò pátápátá ní ọjọ́ Kérin, oṣù Kẹrin ọdún 2024. Mínísítà fún iṣẹ́ òde, David Umahi ló kéde yìí nígbà tó ṣe àbẹ̀wò sí afárá náà pẹ̀lú àwọn ìgbìmọ̀ ilé aṣòfin àpapọ̀ lórí iṣẹ́ òde. Ó ní òun ti pa iléeṣẹ́ tó ń ṣe àtúnṣe ọ̀nà náà láṣẹ láti ṣí ọ̀nà ọ̀hún lórúkọ òun lój;unà àti mú ìdẹ̀kùn bá àwọn èèyàn tó ń lo ọ̀nà ṣáájú kí ààrẹ Tinubu tó wá ṣì. Ó ṣàlàyé pé iṣẹ́ ọ̀nà oní kìlómítà mọ́kànlá lé ọwọ́ mẹ́jọ náà èyí tí iléeṣẹ́ CCEC ṣe àtúnṣe rẹ̀ ni èròńgbà wà pé bílíọ̀nù mọ́kànlélógún náírà ni àwọn máa kọ́kọ́ ná si àma tó padà jù bẹ́ẹ̀ lọ nítorí àwọn àtúnṣe mìíràn tó wáyé níbẹ̀. Bákan náà ni kọ́míṣánnà fún ètò ìrìnnà ìpínlẹ̀ Eko, Oluwaseun Osiyemi, fi àtẹ̀jáde síta pe àwọn ti ṣetán láti ṣí afárá náà. Osiyemi ní àtúnṣe gidi ló wáyé lórí afárá náà fún bí oṣù mélòó tí wọ́n fi ti afárá náà láti ọdún tó kọjá. Ó ní ọjọ́ Kẹrin, oṣù Kẹrin ní àwọn máa ṣí afárá náà pátápátá, tí àwọn tó ń lọ, tọ ń bọ̀ yóò sì ní àǹfàní láti máa gba ọ̀nà wọn tó tọ́. Ó wá dúpẹ́ lọ́wọ́ àwọn ènìyàn ìpínlẹ̀ Eko fún sùúrù àti ìfọwọ́sowọ́pọ̀ wọn láti ìgbà tí iṣẹ́ àtúnṣe náà ti bẹ̀rẹ̀. Ẹ ó rántí pé nínú oṣù Kẹwàá, ọdún 2023 ni ìjọba àpapọ̀ kéde pé àwọn máa ti afárá náà fún ìgbà kan ná láti ṣe àwọn àtúnṣe lórí rẹ̀. Ìjọba àpapọ̀ ti kéde pé àtúnṣe tí wọ́n ń ṣe sí afárá Third Mainland Bridge tó wà ní ìpínlẹ̀ Eko yóò tẹ̀síwájú láti ọjọ́ Kẹsàn-án oṣù Kìíní ọdún 2024. Adarí ẹ̀ka tó ń mójútó iṣẹ́ òde, Olukorede Kesha ni ọ̀sẹ̀ méje ni àtúnṣe yóò tún fi wáyé lórí afárá náà, tí wọn yóò sì máa ti ọ̀nà náà fún àwọn ìgbà kan lójúmọ́. Kesha nínú àtẹ̀jáde tó fi síta ṣàlàyé pé títi ọ̀nà ọ̀hún yóò mú kí àwọn parí iṣẹ́ tí àwọn ń ṣe lórí rẹ̀, èyí tí wọ́n dá dúró lọ́jọ́ Kẹrìnlá oṣù Kejìlá ọdún 2023 nítorí pọ̀pọ̀ṣìnṣìn ọdún. Ó ṣàlàyé pé ẹ̀ka Iyana Oworoshoki sí Adeniji Adele ni iṣẹ́ yóò ti wáyé lórí ọ̀nà náà báyìí. Bákan náà ni ìjọba ìpínlẹ̀ Eko tún gbé àtẹ̀jáde síta láti fi atọ́nà fún àwọn ènìyàn lórí àwọn ọ̀nà mìíràn tí wọ́n lè gbà nígbà tí iṣẹ́ bá fi ń lọ lórí Third Mainland Bridge. Kọmíṣọ́nà fún ètò ìrìnnà ìpínlẹ̀ Eko, Oluwaseun Osiyemi nínú àtẹ̀jáde tó fi léde ní àwọn tó bá ń lọ sí Island láti Mainland yóò ní àǹfàní láti ṣe àmúlò afárá náà láti aago méjìlá oru di aago méjìlá ọ̀sán. Bákan náà ló ní àwọn tó bá ń bọ̀ láti Island lọ sí Mainland yóò ní àǹfàní láti lo afárá náà láti ago méjìlá ọ̀sán di ago méjìlá òru. Osiyemi rọ àwọn onímọ́tò tó ń lo ọ̀nà yìí láti fọwọ́sowọ́pọ̀ pẹ̀lú àwọn òṣìṣẹ́ ètò ìrìnnà tí wọ́n yóò máa mójútó lílọ àti bíbọ̀ ọkọ̀ lásìkò yìí. Ó ní èyí yóò mú àdínkù bá kìràkìtà tí yóò wáyé lásìkò yìí. Bẹ́ẹ̀ náà ló tún pàrọwà sí àwọn ènìyàn láti lo àwọn ọ̀nà mìíràn tí wọ́n là kalẹ̀ lásìkò tí afárá náà bá wà ní títì. Àwọn ọ̀nà tí àwọn ènìyàn lè gbà ni Ojota – Ikorodu Road- Funsho Williams Avenue – Eko Bridge-Apogbon-CMS. Bẹ́ẹ̀ náà ni ẹ tún lè gba Ojota- Ikorodu Road- Jibowu – Yaba- Oyingbo-Iddo- Carter Bridge- CMS, and Gbagada- Anthony- Ikorodu Road- Funsho Williams – Eko Bridge- Apogbon Bridge – CMS. Minisita fun iṣe, David Umahi, ti sọ pe ijọba apapọ yoo bẹrẹ atunṣe afara Third Mainland to wa niluu Eko. Gẹgẹ bii ohun to sọ, oṣu mẹta gbako ni wọn yoo fi ṣiṣẹ naa, eyii ti yoo bẹrẹ lọjọ kinni, oṣu Kọkanla, ọdun 2023. Umahi lo sọ ọrọ naa lasiko to n yẹ abẹ afara naa atawọn afara mii wo niluu Eko. Yatọ si afara Third Mainland, Umahi pẹlu awọn akọṣẹmọṣe amojuẹrọ tun yẹ afara Carter, Independence ati afara Falomo wo niluu Eko yii kan naa. Umahi tun ṣabẹwo si eti odo Marina, afara Five Cowries to ti n bajẹ lagbagbe Onikan, ko to tun lọ bẹ afara Ijora ati afara Marina wo ni Apapa. Ninu ọrọ rẹ, gbogbo ori afara Third Mainland naa ni iṣẹ yoo kan. O ni iṣẹ afara Third Mainland naa ko ni mu inira pupọ ba awọn araalu to n lo afara ọhun nitori ọganjọ oru ati opin ọsẹ lawọn oṣiṣẹ yoo maa ṣiṣẹ nibẹ. Minista naa sọ pe ọpọlọpọ koto lo wa lori afara ọhun, eyii to nilo ki wọn wu ọda ori rẹ lọna ati le da ọda mii si. “A maa ṣi awọn ọda to pọ ju lori rẹ ki a le dinku si iwọn milimita meji pere.” O tẹsiwaju pe aarin aago mejila oru si aago mẹrin idaji ni awọn oṣiṣẹ yoo maa ṣiṣẹ nibẹ.
MC Oluomo di alága NURTW Eko fún sáà tuntun,Ẹgbẹ́ onímọ́tò ìyẹn National Union of Road Transport Workers, NURTW tẹ̀ka ìpínlẹ̀ Eko ti dìbò yan Alhaji Musiliu Akinsanya tí ọ̀pọ̀ mọ̀ sí MC Oluomo gẹ́gẹ́ bí alága fún sáà mìíràn. MC Oluomo àti igbákejì rẹ̀, Alhaji Sulyman Ojora, akápò ẹgbẹ́ náà, Alhaji Mustapha Adekunle tí ọ̀pọ̀ mọ̀ sí Sego àtàwọn méjìdínlọ́gbọ̀n mìíràn ni wọ́n dìbò yàn lọ́jọ́bọ̀ níbi àpérò ẹgbẹ́ náà tó wáyé ní ìlú Eko. Gbogbo àwọn tó díje náà ni kò ní alátakò kankan tó báwọn dupò. Lẹ́yìn ètò ìdìbò náà ni agbẹjọ́rò kan, Adejare Kembi búra wọlé fún ìgbìmọ̀ aláṣẹ tuntun náà. MC Oluomo dúpẹ́ lọ́wọ́ gómìnà ìpínlẹ̀ Eko, Babajide Sanwo-Olu àtàwọn adarí ẹgbẹ́ náà lápapọ̀ fún àtìlẹyìn tí wọ́n ṣe fún-un. Bákan náà ló ṣèlérí láti mú àyípadà ọ̀tun bá ẹgbẹ́ awakọ̀ náà. Nínú ọ̀rọ̀ rẹ̀, gómìnà Babajide Sanwo-Olu kan sáárá sí àwọn ọmọ ẹgbẹ́ náà fún bí ètò ìdìbò náà ṣe lọ ní ìrọwọ́ rọsẹ̀ láì fa wàhálà kankan. Sanwo-Olu, ẹni tí adarí kan nílé iṣẹ́ ètò ìrìnnà ní ìpínlẹ̀ Eko, Lateef Tiamiyu ṣojú fún ní láyé ìgbà kan ni àwọn ọmọ ẹgbẹ́ NURTW máa fa jàgídíjàgan nígbà tí wọ́n bá fẹ́ yan àwọn adarí tuntun. Ó ní àyípadà yìí náà gbọdọ̀ máa jẹyọ nínú bí àwọn ọmọ ẹgbẹ́ yìí ṣe ń ṣe ní àwọn òpópónà. Bẹ́ẹ̀ náà ni adelé ààrẹ àpapọ̀ NURTW gbóríyìn fún ìyànsípò Akinsanya. Ó ní àwọn adarí ẹgbẹ́ àtàwọn alátìlẹyìn wọn gbọ́dọ̀ máa sa ipá wọn láti mú ìlọsíwájú bá ẹgbẹ́ náà.
"Ìjàm̀bá ọkọ̀ tírélà gbẹ̀mí ọlọ́kadà kan, ènìyàn márùn-ún míì farapa,Arakunrin kan ti ẹnikẹni ko tii mọ orukọ rẹ ni o ti pade iku ojiji ninu ijamba ọkọ to waye ni oríta ti o wọ ilu ilẹ Oluji ni ipinlẹ Ondo. Gẹgẹ bi BBC YORUBA ṣe gbọ, ijamba ọkọ naa lo waye ni owurọ ọjọ Jimoh ọjọ Kejìlá oṣù Kiini ọdun 2024 ni agbegbe t'ọpọ eeyan mọ si ""itanla"" láàrin ilu Ondo si Ilẹ oluji. Awọn oṣoju mi koro sọ pe awakọ tirela kan ni o kùnà lati ṣe idari ọkọ re ko to di pe o lọ kọlù arakunrin kan to n wa okada ti o si jade laye loju ẹsẹ. Ọkọ tirela, okada méjì ati ọkọ ayọkẹlẹ kan ni ijamba ọhun ṣe àkóbá fún. Awọn eeyan marun-un lo f'arapa ti wọn sì ti di ero ile iwosan. Ijamba ọkọ naa fà sunkẹrẹ fakẹrẹ ni opopona to wọ ilu Ondo ati ilẹ Oluji. Awon oṣiṣẹ FRSC ti ilu Ondo wa ni oriko iṣẹlẹ na ti won sì ti gbè oku ọlọkada ti ijamba naa gbẹmi rẹ lọ si ile ti wọn maa n gbe oku si."
ìjọba Naijiria kéde ẹ̀dínwó 50% lórí owó ọkọ̀ àti ìrìnàjò ọ̀fẹ́ nínú rélùwè lásìkò ọdún,Aarẹ Bola Tinubu ti buwọlu adinku ida aadọta lori iye owo ọkọ ti awọn ọmọ Naijiria to ba rinrinajo lasiko ọdun. Eto ẹdinwo naa yoo waye laarin ọjọ kọkanlelogun, oṣu Kejila, ọdun 2023, si ọjọ kẹrin, oṣu Kinni, ọdun 2024. Ninu ikede ti oludamọran fun aarẹ lori eto iroyin, Bayo Onanuga, fi sita, wọn ni awọn ọmọ Naijiria to ba fẹ rinrin ajofun ọdun, le bẹrẹ lati ọjọ kọkanlelogun, ki wọn o si san ilaji owo to yẹ ki wọn o san. O ni ijọba apapọ ni yoo san ida aadọta to ku fun awọn ileeṣẹ ọkọ to ba ko ero. Bakan naa ni wọn le rinrinajo wọn lai san owo kankan ti wọn ba wọ ọkọ reluwe lasiko ọdun. Ọgbẹni Onanuga ṣalaye pe irinajo lati ipinlẹ kan si ipinlẹ miran ni anfaani yii wa fun. “Ijọba apapọ yoo ṣiṣẹ pẹlu awọn ileeṣẹ ọkọ to jẹ aladani, ẹgbẹ awọn awakọ, ati ileeṣẹ ọkọ reluwe ni Naijiria, lati fun awọn ọmọ Naijiria ni awọn anfaani yii lai mu inira dani
MC Oluomo ṣetán láti fipò alága NURTW Eko sílẹ̀ lẹ́yìn oṣù kan tó wọlé sáà kejì,Alága ẹgbẹ́ àwọn ọlọ́kọ̀, NURTW, tẹ̀ka ìpínlẹ̀ Eko, Alhaji Musiliu Akinsanya tí ọ̀pọ̀ ènìyàn mọ̀ sí MC Oluomo ti ní òun ti ṣetán láti fipò sílẹ̀ gẹ́gẹ́ bí alága náà. Nínú fídíò kan tí MC Oluomo fi sórí Instagram rẹ̀ ló ti kéde ọ̀rọ̀ náà. Oluomo nínú fídíò náà ní òun ti ṣetán láti fi ipò òun sílẹ̀ fún ẹni tó jẹ́ akápò ẹgbẹ́ àwọn, Mustapha Adekunle tí ọ̀pọ̀ mọ̀ sí Sego sì gba ipò náà lẹ́yìn tí òun. Ó ṣàlàyé pé òun ti ṣetán láti lọ díje sípò ààrẹ àpapọ̀ fún ẹgbẹ́ NURTW ní èyí tó máa wáyé ní oṣù Kìíní ọdún 2024. Ó ní kí oṣù Kìíní ọdún 2024 ni Sego máa gba ipò náà lẹ́yìn tí òun bá ti wọlé sípò ààrẹ ẹgbẹ́ àwọn. Ní ọjọ́ Àìkú ni MC Oluomo àtàwọn lẹ́nulọ́rọ̀ ẹgbẹ́ NURTW àti ẹ̀ka ètò ìrìnnà ní ìpínlẹ̀ Eko ṣèpàdé pẹ̀lú gómìnà ìpínlẹ̀ Eko, Babajide Sanwo-Olu láti fòpin sí láàsígbó tó ń wáyé láàárín wọn. Àwọn kan tó wà níbi ìpàdé náà sọ wí pé àwọn kan ló ní kí MC Oluomo lọ díje du ipò náà látàrí pé ààrẹ igun NURTW kan, Tajudeen Agbede ń ṣe àárẹ̀. Wọ́n ní àìsàn rọpárọsẹ̀ ni ó ń bá Agbede fínra. Yàtọ̀ sí Sanwo-Olu, olórí òṣìṣẹ́ ilé ìjọba ìpínlẹ̀ Eko, Tayo Ayinde, Kọmíṣọ́nà fún ètò ìrìnnà ìpínlẹ̀ Eko, Oluwaseun Osiyemi àtàwọn míì ló wà níbi ìpàdé náà. Níṣe ni ìkùnsínú ti ń wáyé nínú ẹgbẹ́ NURTW ìpínlẹ̀ Eko láti bí oṣù mélòó kan sẹ́yìn nígbà tí àwọn kan ní àwọn kò ní ìgbàgbọ́ nínú Oluomo mọ́ gẹ́gẹ́ bí alága wọn lẹ́yìn tó wọlé fún sáà kejì. Wọ́n ní Oluomo gbà láti fipò rẹ̀ sílẹ̀ lẹ́yìn tí àwọn èèkàn kan ní ìpínlẹ̀ dá sí ọ̀rọ̀ náà pé kó fi ipò rẹ̀ sílẹ̀. Ìròyìn ní ọ̀pọ̀ àwọn alága ní ẹkùn káàkiri ni kò ti san owó tí wọ́n ń pa sápò ẹgbẹ́ fún Oluomo mọ́. Ẹ ó rántí pé ní nǹkan bíi oṣù mẹ́rin ni wọ́n ṣẹ̀ṣẹ̀ gba Oluomo padà sínú ẹgbẹ́ NURTW lẹ́yìn tí wọ́n ti ṣáájú fòfin dè é lórí ẹ̀sùn pé ó fẹ́ jẹ alága ẹgbẹ́ NURTW ní gbogbo ẹkùn ìwọ̀ oòrùn Nàìjíríà.
Ìjàmbá ọkọ̀ mú ẹ̀mí èèyàn mọ́kànlá lọ lójú ọ̀nà márosẹ̀ Eko sí Ibadan,O kere tan, eeyan mọkanla ti jade laye latari ijamba ọkọ kan to waye loju ọna marosẹ ilu Eko si Ibadan. Iroyin ni nnkan bii aago marun un idaji ọjọ Iṣẹgun ni ijamba naa waye, eyii to kan ọkọ akero Toyota Haice to ni nọmba FKY898YF to n bọ lati ilu Kano, ati ọkọ ‘Tipper’ ti wọn fi n ko yanri. Ninu atẹjade kan ti Florence Okpe, to gbẹnusọ ajọ FRSC ipinlẹ Ogun fi lede, o ni apapọ eeyan mejidinlogun ni ijamba naa kan. Atẹjade ọhun ni ọkunrin ni gbogbo awọn to ba iṣẹlẹ naa lọ, nigba ti awọn ọkunrin meje mii farapa yanayana. Okpe sọ pe ni kete ti iroyin ijamba naa to awọn leti ni wọn sare tete lọ sibẹ lati doola awọn ti ọrọ naa kan, ti wọn si ko awọn to ṣeṣe lo sile iwosan Famobis to wa niluu Ibafo. Eeyan mẹwaa lo kọkọ jade laye ninu ti ijamba ọhun, ti ajọ FRSC si ko wọn lọ sile igbokupamọsi kan to wa niluu Sagamu. Amọ oṣeni laanu pe lẹyin ti wọn ko awọn meje to ṣeṣe de ile iwosan tan ni ọkan lara wọn tun jẹ Ọlọrun nipe, eyii to mu ki apapọ iye eeyan to jade laye pe mọkanla. FRSC ni ijamba naa iba ma ti waye to ba jẹ pe awọn awakọ ti ọrọ kan ṣe awọn nnkan to yẹ ki wọn ṣe. Ajọ naa wa gba awọn awakọ niyanju ki wọn maa sinmi iṣeju mẹẹdogun o kere tan, lẹyin ti wọn ba ti wa ọkọ fun wakati mẹrin. Lẹyin naa lo ba mọlẹbi gbogbo awọn to jade laye atawọn to farapa kẹdun.
‘’Àìrówó ilé ẹ̀kọ́ àwọn ọmọ mi san ló sún mi débi ‘Korope’ wíwà’’,Abiamọ ku ọrọ ọmọ, Arabinrin Okoro Blessing di awakọ ero Korope lẹyin ti oun ati ọkọ rẹ ko rowo ile ẹkọ awọn ọmọ wọn san. Arabinrin Blessing, to jẹ ọmọ ipinlẹ Enugu ni mi ni ijọba ibilẹ Awgu ṣalaye pe ‘’ilu Ibadan ni wọn bi mi si, amọ ilu Eko ni mo dagba si ko to di pe iṣẹ gbe ọkọ mi wa si ilu Ilorin ti mo fi bẹrẹ si ni wa ọkọ Korope. O ti to ọdun kan bayii ti mo bẹrẹ si ni wa Korope. Mo ti ta ounjẹ, irẹsi, ẹwa ni apo ri amọ awin ko jẹ ki n tẹsiwaju nipa iṣẹ yẹn.’’ Arabinrin Blessing ni ‘mo ni ki ọkọ mi wa Korope ti mo maa fi le maa ṣiṣẹ kaakiri wi pe ma a wa. Ọkọ mi ro boya ere ni. Mo wa awọn to maa n fun eeyan ni Korope lati wa ti mo maa wa fun wọn lowo lojumọ. Amọ, ko sẹni to dami lohun tori pe obinrin ni mi. O dẹ dun mi gan an tori mi o rowo ile ẹkọ ọmọ gan an san mọ. Lẹyin o rẹyin, wọn bami ri ọkọ Korope gba lati maa fi ṣiṣẹ.’’ Blessing ni ko rọrun nigba ti oun kọkọ bẹrẹ, amọ awọn dẹrẹba yoku lo n tọ oun sọna. ‘’Ni bayii, mo dupẹ Ọlọrun, mo ti di akọṣẹmọṣẹ ninu Korope wiwa. Kosi ibi ti mi o le lọ pẹlu Korope bayii. Ipenija ti mo n doju kọ ninu Korope wiwa ni pe awọn ọkunrin kan maa n fi ilọkulọ lọ mi. Amọ, emi mọ nkan ti n mo n ṣe. Awọn mii maa n bu mi pe ori mi o pe wi pe ṣe Korope lo yẹ ki n maa wa. Bakan naa lawọn mii maa n yin mi lawo pe mo n gbiyanju pẹlu Korope wiwa. Mi ki n lo oogun fi wa Korope. Ti mo ba ji nigba mii, gbogbo ara lo maa n ro mi. Amọ, ti mo ba tun wo awọn ọmọ mi, ara mi tun maa ji siṣẹ, Blessing ṣalaye.
Òjò owó tó tó N900 biliọ̀nù rọ̀ fún obìnrin kan bí ọ̀rẹ́kúnrin rẹ̀ tẹ́lẹ̀ ṣe fi fótò ìhòhò rẹ̀ sorí ayélújára,Ile ẹjọ kan ni Texas ilẹ Amẹrika ti fun arabinrin kan ni ẹbun owo $1.2bn eyi to fẹrẹ to N900 biliọnu owo ilẹ Naijiria lẹyin ti wọn ri aridaju pe o faragba ninu iṣẹlẹ gbigba ẹsan lara rẹ ti ọrẹkunrin rẹ tẹlẹ ṣe n fi ihoho rẹ han araye. Ile ẹjọ pe ẹsun naa ni “Revenge porn” eyi si tumọ si wipe ki eeyan ti iwọ ati rẹ jọ n fẹ ara yin tẹlẹ pinu lati fi aworan ihoho rẹ sita lori ayelujara lẹyin ti tirela ti gba aarin ẹyin mejeji lati le da yẹyẹ ololufẹ tẹlẹ ọhun sita ko si ko iporuru ọkan ba a. Arabinrin ti ile ẹjọ fun ni orukọ gẹgẹ bii DL lati bo o ni aṣiri lo pe ọrẹkunrin rẹ tẹlẹ lẹjọ lọdun 2022. Ẹjọ to pe naa fihan pe ọrẹkunrin rẹ tẹlẹ fi awọn fọto ikọkọ rẹ sita lori ayelujara lati fi ṣe yẹyẹ lẹyin ti ija ti pin awọn mejeji niya. Agbẹjọro arabinrin ọhun ni abajade ẹjọ yii jẹ bibori fun awọn to ba n fara gba ibanilorukọ jẹ nipasẹ ohun to nii ṣe pẹlu ibalopọ. “Lasiko ti wọn n ba ẹjọ naa yi, ẹbun owo gba ma binu ti wọn yoo fun DL yoo fun un orukọ rere rẹ pada,” Bradford Gilde to jẹ adari ikọ awọn agbẹjọro igbẹjọ naa sọ eyi ninu atẹjade kan. Awọn agbẹjọro ti kọkọ bere fun ọgọrun miliọnu dollar gẹgẹ bi owo ibanijẹ ti ọrẹkunrin tẹlẹ ọhun ṣe si DL ko to wa di pe ile ẹjọ jọ wọn loju pẹlu biliọnu kan dollar o le diẹ pe ohun ni ki wọn san fun un. “Ireti wa ni pe iru idajọ owo ti ile ẹjọ pa laṣẹ lori ẹjọ yii yoo fa ọpọlọpọ leti lati ma dan iru iwa buruku yii wo mọ,” Ọgbẹni Gilde fi kun un. Gẹgẹ bi awọn iwe to wa niwaju ile ẹjọ, arabinrin yii ati ololufẹ rẹ tẹlẹ bẹrẹ si ni fẹ ara wọn lọdun 2016. Lasiko ti gbogbo nkan ṣi n dan mọran to n lọ dede laarin wọn, arabinrin naa fi awọn fọto ihoho rẹ ranṣẹ si olujẹjọ lasiko ibadọrẹ wọn. Lẹyin ti tirela gba aarin wọn kọja lọdun 2021, ọrẹkunrin tẹlẹ yii ba pinu lati fi awọn fọto naa sori ayelujara atawọn oju opo kan to wa fun awọn agbalagba lati maa wo ihoho rẹ lai gba aṣẹ kankan lọwọ DL. Bakan naa lo tun fi “link” ti eeyan ti le wo aworan ọhun ranṣẹ si awọn ọrẹ arabinrin yii to fi mọ awọn mọlẹbi rẹ. Lafikun, iroyin ni arakunrin naa tun ni aṣẹ lati taju wo ori foonu DL, awọn oju opo ayelujara rẹ ati atẹjiṣẹ rẹ to fi mọ ẹrọ ayaworan kamẹra to wa ninu ile iya DL eyi to fi n ṣe alami rẹ. O to akoko kan ti wọn fẹsun kan pe ọrẹkunrin tẹlẹ yii fi ọrọ ranṣẹ si arabinrin ọhun eyi to ka bayii pe: “Oo lo iyoku aye rẹ nipa gbigbyanju ati jijakulẹ lati gbe ara rẹ kuro lori ayelujara. Gbogbo eeyan ti waa pade yoo gbọ iroyin rẹ yoo si woran. Ku idọdẹ o.” Agbẹjọro DL sọ pe arakunrin naa fi atẹjiṣẹ yii ṣọwọ lati lati fi ọrọ ibalopọ fiya jẹ ẹ ni ati lati da ọpọlọ rẹ laamu. Ọrẹkunrin tẹlẹ yii ko lee farahan nile ẹjọ lasiko ti igbẹjọ naa n waye ṣugbọn o ran agbẹjọro rẹ lati ṣoju rẹ.
Iṣẹ́ olùkọ́ kò lówó lórí àmọ́ ó ní ipa púpọ̀ ju iṣẹ́ tíátà lọ fún mi - Saka,Gbajúgbajà òṣèré tíátà nnì, Afeez Oyetoro tí ọ̀pọ̀ mọ̀ sí Saka ti ṣàlàyé bó ṣe ń kó iṣẹ́ tíátà papọ̀ mọ́ iṣẹ́ olùkọ́ tó ń ṣe. Saka nínú ìfọ̀rọ̀wérọ̀ kan tó ṣe pẹ̀lú ìwé ìròyìn PUNCH ní òun máa ń ṣe àmójútó àwọn àkókò òun dáadáa ni òun fi ń rí àwón i’sẹ́ méjéèjì náà kó papọ̀. Ó ní ṣíṣe àmúlò àsìkò òun dáadáa ló jẹ́ kí àwọn iṣẹ́ náà rọrùn fún òun láti kó pọ̀ àti pé ọ̀pọ̀ ìgbà ni òun máa ń lo àwọn àkókò òun láti fi ṣe ohun tó máa mú èrè wọlé fún òun. Ó ṣàlàyé pé ọ̀pọ̀ àwọn tó máa ń pe òun sínú eré ni wọ́n mọ̀ wí pé olùkọ́ ni òun nítorí òpin ọ̀sẹ̀ tàbí àsìkò ìsinmi ni wọ́n sábà máa ń fi iṣẹ́ eré yíyà òun sí. Bákan náà ló ní ipa tí ìyàwó òun ń kó nínú ọ̀rọ̀ òun kò kéré rárá ítorí ó ti mọ irú i’sẹ́ tí òun yàn láàyò. Saka ní ọ̀pọ̀ ìgbà ni òun máa ń sọ fún àwọn ènìyàn láti fẹ́ ìyàwó tó ní àfojúsùn kan náà pẹ̀lú ènìyàn kí ìgbé ayé àwọn méjéèjì lè ba à rọrùn. “Mo ní ìyàwó tó ń tọ́jú mi dáadáa nílé, èmi àti ìyáwó mi gbọ́ ahọ́n ara wa yé dáadáa débi wí pé kìí sí wàhálà kankan nílé.” “Ọkàn mi máa ń balẹ̀ tí mo bá ń ṣe gbogbo àwọn nǹkan tí mò ń ṣe, mó sì tún ní àsìkò láti máa fi sinmi.” Nígbà tó ń sọ̀rọ̀ lórí pé iṣẹ́ wo ló lérè fún-un jìlọ nínú àwọn iṣẹ́ méjéèjì tó yàn láàyò, Saka ní iṣẹ́ méjéèjì ló ní èrè tí wọ́n ń mú wá fún òun. Ó ní gẹ́gẹ́ bí olùkọ́, inú òun máa ń dùn pé ọ̀pọ̀ ènìyàn ló ti gba ara òun kọjá dé ààyè gíga ní èyí tó máa ń jẹ́ ìbàlẹ̀ ọkàn fún òun. “Mo lọ sí Abuja láìpẹ́ yìí láti lọ rí ọ̀kan lára àwọn tí mo kọ́ lẹ́kọ̀ọ́, àpọ́nlé tí wọ́n ṣe fún mi pọ̀ púpọ̀.” “Jíjẹ́ olùkọ́ ní àwọn èrè tirẹ̀ èyí tí kìí ṣe owó lọ́pọ̀ ìgbà.” Ó fi kun pé iṣẹ́ tíátà lówó lórí ju iṣẹ́ olùkọ́ lọ àti pé i’sẹ́ méjéèjì jọ ara wọn nípa ẹ̀kọ́ tí àwọn fi ń kọ́ àwọn ènìyàn. Ó ní bí ó tilẹ̀ jẹ́ pé iṣẹ́ olùkọ́ máa ń wáyé ní yàrá ìkẹ́kọ̀ọ́, iṣẹ́ tíátà kìí ṣe èyí tó máa ń wáyé nínú yàrá ìkẹ́kọ̀ọ́ àmọ́ iṣẹ́ kan náà ni àwọn méjéèjì ń ṣe.
"""Ọlọ́run tó da mi mọ ìdí tó fi ṣe mí ní akọ tó fẹ́ràn ìbálòpọ̀ akọsákọ"",Ilé ìgbìmọ̀ aṣòfin ní orílẹ̀ èdè Uganda, lọ́sẹ̀ tó kọjá, buwọ́lu òfin kan tó lágbára, èyí tó ń fa ìfaǹfà ní àgbáyé. Òfin náà ni òfin tó dènà ìbálòpọ̀ láàárín akọ sákọ àti abo sábo. Káàkiri àgbáyé ni wọ́n ti ń bu ẹnu àtẹ́ lu ìgbésẹ̀ ilé ìgbìmọ̀ aṣòfin ilẹ̀ Uganda yìí. Èyí tó jẹ́ wí pé tí ààrẹ bá fi lè buwọ́lùú, ẹni tí wọ́n bá mú tó ní ìbálòpọ̀ akọsákọ tàbí abosábo, ló ṣeéṣe kó lọ sí ẹ̀wọ̀n gbére. Tí òfin náà bá fi lè jẹ́ ìbuwọ́lù, gbogbo àwọn ènìyàn tó ń ní ìbálòpọ̀ akọsákọ àti abosábo tó ń ṣe àtìpó ní àwọn ìbùgbé kan, nígbà tí wọ́n lé wọn kúrò nílé, ni wọ́n máa pàdánù ilé wọn. Àbá yìí, èyí tó ku kí ààrẹ Uganda buwọ́lù kó tó di òfin fi ìjìyà ẹ̀wọ̀n gbére fún ẹnikẹ́ni tó bá jáde láti sọ pé òun ń ní ìbálòpọ̀ akọsáko tàbí abosábo. Bákan náà ni ẹni tó bá ń ní ìbálòpọ̀ akọsáko tàbí abosábo tó bá fipá bá ọmọdé lòpọ̀ gẹ́gẹ́ bí òfin náà ṣe sọ yóò gba ìdájọ́ ikú. Bẹ́ẹ̀ náà ni òfin yìí tún le ṣàkóbá fún àwọn tó ń ní ìbálòpọ̀ akọsáko tàbí abosábo tí wọ́n ń ṣe àtìpó ní àwọn ilé ìgbé kan lẹ́yìn tí wọ́n lé wọn kúrò nílé nítorí ó ti di ẹ̀ṣẹ̀ fún ẹnikẹ́ni láti gba àwọn ènìyàn bẹ́ẹ̀ sílé. Orílẹ̀ Uganda wà lára àwọn orílẹ̀ èdè adúláwọ̀ méjìlélọ́gbọ̀n tó sọ ìwà ìbálòpọ̀ akọsákọ àti abosábo di ìwà ọ̀daràn. Ní ọdún 2019 ní àṣírí Ali tó ti fi irú ìbálòpọ̀ tó fẹ́ràn pamọ́ fún ọjọ́ pípẹ́ nígbà tí àwọn ọlọ́pàá ko ní ilé ìgbáfẹ́ àwọn tó máa ń ní ìbálòpọ̀ akọsáko tàbí abosábo kan ní olú ìlú Uganda, Kampala. Ali ní ìgbà náà ni bàbá òun sọ fún òun pé òun kò fẹ́ rí òun mọ́ àti pé òun kìí ṣe ọmọ òun nítorí òun kò lè bí ọmọ bí irú rẹ̀. Ali, èyí kìí ṣe orúkọ rẹ̀ gangan, tó jẹ́ ọmọ ogun ọdún ó lé díẹ̀ ṣàlàyé àwọn nǹkan tí ojú àwọn tó ń ní ìbálòpọ̀ akọsáko tàbí abosábo ń rí ní orílẹ̀ èdè Uganda. Lẹ́yìn tí Ali kúrò nílé ní ọdún mẹ́rin sẹ́yìn, ilé àwọn aṣàtìpó tí kò níṣẹ́ ló kọ́kọ́ ń gbé kí àwọn ọlọ́pàá tó lọ kó wọn tí wọ́n sì fi ojú wọn hàn fún aráyé. “Àwa tí wọ́n kó nígbà náà tó ogun tí wọ́n sì kó wa lọ sí ọgbà ẹ̀wọ̀n fẹ́sùn wí pé a lu òfin kónílé gbélé lásìkò tí Covid-19 ń jà. Ó ní ọ̀pọ̀ àwọn ènìyàn ló ń tutọ́ sí àwọn lára nígbà tí àwọn dé ọgbà ẹ̀wọ̀n nítorí ọ̀pọ̀ ènìyàn ló mọ̀ nípa ìròyìn àwọn tí àwọn òṣìṣẹ́ ọgbà ẹ̀wọ̀n sì lu àwọn bíi kúkú bíi yíyè nítorí pé àwọn jẹ́ ẹni tó máa ń ní ní ìbálòpọ̀ akọsáko. Àmọ́ nígbà tí BBC kàn sí agbẹnusọ iléeṣẹ́ ọgbà ẹ̀wọ̀n Uganda, Frank Baine kò sí ẹnikẹ́ni tó fìyà jẹwọ́n nígbà tí wọ́n wà lọ́dọ̀ àwọn. Ali ṣàlàyé pé oríṣiríṣi ìkọlù ni àwọn ènìyàn máa ń ṣe sí òun tí wọ́n bá ti mọ irú ènìyàn tí òun jẹ́, tí ọ̀pọ̀ sì máa ń sọ pé àwọn máa pa òun ni. Ó ní inú fu àyà fu ni àwọn wà báyìí nítorí tí ààrẹ bá fi lè buwọ́lu àbá tuntun yìí, àwọn kò ní ibi tí àwọn máa ma gbé nítorí ẹni tó ni ilé ìgbé àwọn ti ń sọ fún àwọn láti kó ẹrù àwọn. Ó ní ìrònú tó bá òun báyìí ni pé níbo ni òun máa lọ nítorí gbogbo ènìyàn ló ń sọ pé àwọn kìí ṣe ènìyàn tó dá pé. Ali ní pẹ̀lú gbogbo nǹkan tí òun ń fojú wì, òun kò fi ẹ̀sìn Islam tí òun ń ṣe sílẹ̀. “Mo mọ̀ wí pé Ọlọ́run ló da mi, ó sì mọ ìdí tó ṣe dámi báyìí nítorí náà mo ṣì máa ń kírun.” “Mò ń gbàwẹ̀ bí Ramadan ṣe ń lọ lọ́wọ́ yìí.”"
"Ariwo gbòde pé Sweden tí sọ ìbálòpọ̀ dì eré ìdárayá; Èsì ìjọba rèé lórí European Championship in Sex,Ijọba orileede Sweden ti fesi lori iroyin to gbode kan pe wọn ti kede ibalopọ gẹgẹ bi ere idaraya lorileede wọn. Ninu idahun si ibeere ti BBC fi ṣọwọ si wọn, ileeṣẹ aṣoju orileede naa ni Naijiria to wa ni ilu Abuja sọ pe awọn ko fi igba kankan buwọlu tabi f'aṣẹ sii pe ki wọn ka ibalopọ gẹgẹ bi ere idaraya. Anna Edoh to jẹ akọwe kẹta ileeṣẹ aṣoju  Sweden ni Naijiria sọ pe ''a ko ka ibalopọ gẹgẹ bi ere idaraya ni Sweden ati pe ko si ileeṣẹ ijọba kankan to ni nkan ṣe pẹlu ẹka ileeṣẹ to n mojuto ere idaraya''. O tẹsiwaju pe laipẹ yii ni ileeṣẹ kan ti orukọ rẹ n jẹ Swedish Sex Federation kọ iwe pe ka faaye gba awọn sinu ileeṣẹ to n mojuto ọrọ ere idaraya ni Sweden. ''A wọgile iwe ti wọn kọ yi nitori pe ko kaju oṣuwọn taa le fi ka wọn si ajọ ere idaraya''. O fi kun un pe oju opo Swedishh  Sex Federation tawọn eeyan ti ri iroyin nipa pe wọn sọ ibalopọ di ere idaraya yii ko ni nkankan ṣe pẹlu ijọba tabi eyikeyi ninu ajọ ere idaraya orileede naa. Lakotan Anna ni awọn ko mọ nipa akojọpọ ibalopọ gẹgẹ bi ere idaraya. ''Orilẹede Sweden ti di orileede akọkọ lagbaye ti yoo kede ibalopọ gẹgẹ bi ere idaraya.'' Akọle iroyin yii lawọn ọmọ Naijiria n mu bẹnu to si ti n ja rainrain kaakiri loju opo ayelujara. Koda, o gbalẹ debi pe awọn ileeṣẹ iroyin abẹle mii naa ti gbe iroyin yii  ti wọn si tun ti ṣalabapin rẹ gẹgẹ bi iroyin to fẹsẹ mulẹ. BBC Yoruba  foju ba iroyin yii amọ ka to le sọ boya iroyin ootọ tabi ofege ni, a ṣe awọn iwadii kan eleyi to mu awọn alaye kan lọwọ. Ati pe, nigba ti a kan si ijọba orilẹede Sweden, wọn fesi wipe awn ko mọ nipa idije to fẹ waye ọhun. Bakan naa wọn ni ijọba Sweden ko ni ifọwọsowọpọ pẹlu ẹnikẹnẹni lati sọ ere ibalopọ di idije. Ẹ ba wa fọkan maa ba awọn alaye yii bọ lati le mọ boya lootọ ni idije yii yoo waye ati pe ṣe orileede Sweden naa fi aṣẹ si iru idije ibalopọ yii. Ẹka iwadii BBC ṣe amulo awọn irinṣẹ kọọkan lati mọ pato igba ti iroyin yii kọkọ jade sita loju opo ayelujara. Iwadii wa si fi han pe o ti kọkọ lu sita  loju opo ayelujara tudurudu.com lati nkan bi ọjọ Kọkandinlọgbọn oṣu kaarun. Oju opo yii wa lara awọn oju opo ti wọn a maa pe ni ""blog"" ti a ko si le sọ pato awọn to n ṣe akoso rẹ. Pupọ awọn iroyin apanilẹrin tabi eleyi to jọ mọ ẹfẹ lo maa n wa loju opo yi. Ninu iroyin idije ibalopọ yi, oju opo naa sọ pe  Sweden ni orileede akọkọ ti yoo sọ ibalopọ di ere idaraya. O tun ni wọn sọ ọrọ yi si oju opo ajọ naa. Wọn ko sọ boya ajọ yii ni ibaṣepọ pẹlu ijọba orileede Sweden tabi ko ni. Nigba taa tẹsiwaju ninu apilẹkọ yi, a ri wi pe wọn sọ pe Yuroopu ni idije ibalopọ yi yoo ti waye fun ọsẹ meloo kan. Oju opo ayelujara nikan ni wọn fi sibẹ wipe yoo ti waye ati ọjọ ti awọn eeyan le wo ni pasẹ ''Livestreaming'' Ninu iwadii wa orukọ eeyan kan ti wọn pe ni Dragan Bratych to jẹ aarẹ ẹgbẹ Swedish Federation of Sex jẹyọ. Dragan Bratych ko ni ipasẹ kankan taa le fi ṣawari rẹ kaakiri oju opo ayelujara. Swedish Federation of Sex ti wọn si sọ pe o jẹ aarẹ rẹ ko fi aworan rẹ kankan si oju opo wọn tabi ko tiẹ kọ ọrọ kankan sibẹ lorukọ ara rẹ. Eyi lo mu wa kan si oju opo Swedish Federation of Sex. Aworan taa fi ṣaaju yi ni yoo ki eeyan kaabo si oju opo Swedish Federation of Sex. Nipasẹ iwadii wa, a ri wi pe ọdun 2022 ni wọn ṣe idasilẹ oju opo yi loṣu Kẹjọ. Ko si ti pe ọdun kan ti wọn da silẹ ti yoo si jọba ni oṣu Kẹjọ ọdun yi. Gbogbo alaye ti wọn kọ si oju opo yi nii ṣe pẹlu ibalopọ amọ ko si ibi kankan ti a ti ri aridaju pe ijọba Sweden tabi awọn alaṣẹ ere idaraya lọwọ si oju opo yi. Ni iwoye wa, oju opo yi jọ bi igba pe wọn gbe kalẹ lati maa fi ṣe itankalẹ ọrọ ibalopọ ti ko bojumu taa mọ si 'Porn''. Adirẹsi wọn ni Twitter naa n kede pe afihan ibalopọ loju opo ayelujara yoo waye ni ọjọ Kẹjọ oṣu yii. Wọn ko fi orukọ awọn to n ṣe agbatẹru eto yi sibẹ tabi boya ijọba fọwọ si. Ninu awọn oju opo to gbe iroyin yi taa ri ni awọn oju opo iroyin lati orileede India ati Naijiria. Iroyin yi gbalẹ pupọ ni Naijiria tawọn eeyan si bẹrẹ si nibeere pe bawo lawọn ṣe le ribi de Sweden lati lọ kopa ninu idije ibalopọ yi. Yala ni Twitter,Facebook tabi ni oju opo Whatsapp, awọn eeyan ṣa n ṣe alabapin iroyin yi ni ti orisi iriwisi si n jẹyọ lori iroyin kayeefi yi. Koda awọn to fẹ japa naa n wo boya wọn le lo ọna ẹburu idije ibalopọ yi sa lọ si ilẹ okere. Awọn eeyan kan ti ko foju han ni wọn kan n polongo European Championship in Sex yi. Ko ni nkankan ṣe pọ pẹlu ajọ ere idaraya ni Sweden tabi ijọba ilẹ naa. Pẹlu ohun taa ri ni oju opo Swedish Federation of Sex ati awọn oju opo to n polongo ibalopọ to jọ mọ eyi ti ko bojumu taa mọ si ''Porn'' o ṣeeṣe ki  iroyin yi jẹ eleyi ti awọn kan fẹ fi ṣe gbajuẹ tabi fi ko iroyin nipa awọn eeyan. Idi ni pe bi eeyan ba fi le kan si oju opo yi lọjọ ti wọn lawọn yoo ṣe idije yi, o ṣeeṣe ki wọn niko san owo lati le fi wo ibalopọ alufansa tabi ki wọn si fi ọna ẹburu ko iroyin rẹ ki wọn baa le fi lu ni jibiti. Lakotan, ikilọ ti awa ni si ẹyin ti ẹ ba fẹ ṣe ojumi yoo to lati ṣọra lori iroyin yi. Oju wa ko ni ri ibi. Ire la o maa ri."
Wo obìnrin aláàbò ara ẹni ọdún 43 tó bẹ aṣẹ́wó ọkùnrin lọ́wẹ̀ láti já ìbálé rẹ̀,Obinrin alaabo ara kan, Meet Melanie, ti bẹ ọkunrin aṣẹwo kan lọwe lati ja ibale rẹ. Asiko ti Melanie wa ni igbele ajakalẹ arun Corona lo pinnu lati ni ibalopọ fun igba akọkọ. Orukọ ọkunrin aṣẹwo naa ni Chayse. Ṣaaju asiko ti wọn ja ibale rẹ ọhun, ọkunrin kankan to kii fi ọwọ kan Melanie to jẹ ẹni ọdun mẹtalelogoji ri, ayafi awon dokita to  ṣetọju rẹ gẹgẹ bii alaabo ara. Gẹgẹ bi ohun to sọ, olutọju rẹ kan, Tracey, lo fun ni imọran lati gbe iṣẹ ibalopọ naa fun ọkunrin to jẹ aṣẹwo. O ni “Imọran naa ṣi mi loju pe emi naa le bẹ aṣẹwo lọwọ lati ja ibale mi,” lẹyin naa lọ sori ayelujara, nibi to ti ri ọkunrin kan ti wọn pe ni Chayse, lẹyin ti wọn dunadura tan lo lọ sile Chayse. “Mo mọ pe mi o ni iriri to pọ rẹpẹtẹ nipa ibalopọ, amọ ara mi o balẹ nigba ti mo ri ọkunrin ọhun.” “Nigba ti a pade, a sọrọ nipa awọn ohun ti a mọ atawọn eyii ti a ko mọ, lẹyin  wakati meji, awa mejeji ti jọjọ n rẹrin bii pe o ti pẹ ti a ti mọ ara wa.” Melanie tẹsiwaju pe eredi ti oun ṣe bẹ akọṣẹmọṣẹ aṣẹwo ọkunrin lọwe ko ṣeyin pe oun ko fẹ ba ọkunrin ajoji ti oun pade nile ọti ni ibalopọ oun akọkọ, oun si fẹ gbadun ibalopọ naa daadaa bo tilẹ jẹ pe oun jẹ alaabo ara. O ṣalaye pe “Ọjọ naa jẹ igba akọkọ ti mo maa wa ni ihoho niwaju ọkunrin, ti kii sii ṣe nile iwosan.” “Ṣugbọn mo mọ pe niwọn igba to jẹ pe owo ni mo san, mo mọ pe ti Chayse ba ṣe nnkan ti mi o fẹ mo lẹtọọ lati sọ pe mi o ṣe mọ.” Lẹyinorẹyin, ibalopọ naa waye laarin Melanie ati Chayse, awọn mejeji si ti di ọrẹ bayii, koda Chayse ti n ba Melanie wa ololufẹ. Melanie sọ pe “Mo ti n wa ẹlomiran ti yoo rọpo Chayse bayii... ẹni ti yoo nifẹ mi atawọn ohun ti mo fẹran, ti ko si ni gba owo ibalopọ lọwọ mi.”
Irọ́ ni gbogbo ohun tí ìyàwó mi ń sọ nípa mi - Dókítà tó ń jẹ́jọ́ ìfipábánilopọ̀ sọ fún ilé ẹjọ́,Dókítà Olufemi Olaleye ti ilé ìwòsàn Optimal Cancer Foundation tó ń kojú ìgbẹ́jọ́ pé ó fipá bá àbúrò ìyàwó rẹ̀, ọmọ ọdún mẹ́rìndínlógún lòpọ̀ ti sọ fún ilé ẹjọ́ pé irọ́ ni wọ́n pa mọ́ òun. Nígbà tí ìgbẹ́jọ́ tún wáyé ní ilé ẹjọ́ tó ń rí sí ẹ̀sùn ìbálòpọ̀ àti ìfìyàjẹni tó wà ní Ikeja ní Ìpínlẹ̀ Eko lọ́jọ́ Ẹtì, ọjọ́ Kejìdínlógún, oṣù Kẹrin ni Dókítà Olaleye ṣe àfọ̀mọ́ ara rẹ̀ fún ilé ẹjọ́. Dókítà Olaleye ní gbogbo ẹ̀sùn tí ìyàwó òun, Remi Olaleye fi kan òun ló jẹ́ irọ́ pọ́ńbélé àti pé ó hun gbogbo rẹ̀ jọ ni láti fi ṣe àkóbá fún òun. Olaleye nígbà tó ń gba ẹnu agbejọ́rò rẹ̀, Babatunde Ọgbà sọ̀rọ̀ ní ọdún kejìlá rèé tí òun àti ìyàwó òun ti fẹ́ ara àwọn tí àwọn sì ní ọmọ méjì papọ̀. Ó ní láti ìgbà tí àwọn ti fẹ́ ara àwọn ni ìyàwó òun ti máa ń pá irọ́ lọ́kan-ò-jọ̀kan fún òun àti pé ìyàwó òun máa ń yan àlè, tó sì ní ìbálòpọ̀ pẹ̀lú ọ̀rẹ́kùnrin rẹ̀ tẹ́lẹ̀ rí kan. Ó fi kun pé àwọn pínyà fún odidi ọdún kan gbáko lẹ́yìn ọdún méjì tí àwọn ṣe ìgbéyàwó nítorí àwọn irọ́ tí ìyàwó òun pa fún òun èyí tí àṣírí rẹ̀ tú sí òun lọ́wọ́ lẹ́yìn tí àwọn ṣègbéyàwó. “Gbogbo ilé ẹ̀kọ́ tí ìyàwó mi sọ pé òun lọ ló jẹ́ irọ́ pọ́ńbélé, kódà ó tún fún mi ní ìwé ẹ̀rí tó jẹ́ ayédèrú.” Bákan náà ni dókítà Olaleye tún sọ fún Adájọ́ Ramon Oshodi pé òun kò lọ́wọ́ sí bí ìyàwó òun ṣe mú àbúrò rẹ̀ tí wọ́n fi ẹ̀sùn kan òun pé òun ń bá ní àjọṣepọ̀ wá sí inú ilé àwọn láti máa gbé. Ó ní ọmọ ọdún méjìdínlógún ni ọmọ náà nígbà tó dé ọ̀dọ̀ àwọn dípò ọmọ ọdún mẹ́rìndínlógún tí wọ́n ń pe ọmọ ọ̀hún. Ó ṣàlàyé pé ọmọ náà tẹ̀lé ìyá ìyàwó òun tó rẹ̀ lásìkò náà wá sí ilé àwọn fún ìtọ́jú ni. Dókítà Olaleye tẹ̀síwájú pé ilé ẹjọ́ ni òun wà nígbà tí wọ́n ní ọmọ ọ̀hún fi ẹ̀sùn kan òun pé òun fipá bá ọmọ náà lòpọ̀ àmọ́ irọ́ ni ẹ̀sùn náà. “Remi ṣe ètò láti jẹ́ kí ọmọ náà bẹ̀rẹ̀ ilé ẹ̀kọ́ lọ́dọ̀ wa èyí tí mo lòdì sí nítorí kò sí ẹbí kankan tó ń báwa gbé pọ̀ àmọ́ ìyàwó mi fárígá nítorí ọmọ náà tí fìdí rẹmi níbi ètò ìdánwò àṣekágbá ìwé mẹ́wàá.” “Ó fẹ́ kó tún WAEC ṣe kó tó padà sí Sapele tó ti wá.” Bákan náà ló tún sọ fún ilé ẹjọ́ pé inú yàrá kan náà ni òun àti ìyàwó òun ń sùn àti pé ẹ̀rọ ayàwòrán mẹ́rìndínlógún ni àwọn ní nínú ilé àwọn. Ó ní kò sí bí irú ìṣẹ̀lẹ̀ bẹ́ẹ̀ yóò ṣe máa wáyé tí èèyàn kò ní tètè mọ̀. Ṣáájú ni ìyàwó dókítà Olaleye, Remi Olaleye sọ fún ilé ẹjọ́ ní ọjọ́ Kọkàndínlógún oṣù Kejìlá ọdún 2022 pé ọkọ òun ní ààrùn kó máa ní ìbálòpọ̀ ní gbogbo ìgbà. Ẹ̀wẹ̀, Adájọ́ Oshodi ti wá sún ìgbẹ́jọ́ síwájú di ọjọ́ Kejìlélógún oṣù karùn-ún, ọdún 2022.
"Oral Sex: Àwọn tó kó àìsàn náà máa ń rí oje lójú ara wọn tó ń rùn bí ẹja,Iwadii ti fihan pe gbigba ẹnu ni ibalopọ lee pese ọna fun aisan oju ara obinrin ti oloyinbo n pe ni ""bacterial vaginosis"" tabi ""BV"" gẹgẹ bo ṣe jade ninu iwe iroyin atigbadegba PLos Biology journal. O ṣeeṣe ki awọn obinrin to ko arun naa ma ri apẹrẹ ṣugbọn awọn mii yoo maa ri oorun to n bu tii jade pẹlu nkan to n jade lati oju ara wọn. Awọn aṣewadii ti n toju bọ ọrọ yii lati mọ kini kokoro to wa ninu ẹnu nii ṣe pẹlu kokoro to wa ninu oju ara lasiko ti eeyan ba n gba ẹnu ni ajọṣepọ Arun BV yii kii fi bẹẹ ṣe eyi to le to bẹẹ ṣugbọn o dara ki eeyan ṣe itọju ara rẹ to ba ko o toripe o maa n dakun bi obinrin ṣe le tete ko awọn arun ibalopọ STD ati UTIs. Bi obinrin naa ba wa loyun pẹrẹ, o ṣeeṣe ko ṣokunfaa bibi ọmọ ti ko tọjọ. Kini yii wọpọ, bẹẹ si ni awọn obinrin to ni aisan naa maa n rii pe oje to n jade lati oju ara wọn a maa run tuu bi ẹja. O tun ṣeeṣe ki o rii pe awọ nkan to n jade ati kiki r ti yipada si bii awọ eeru ti ko funfun mọ bẹẹ si ni o maa ṣan. Ẹwẹ, ogun antibiotics ti wa to lee wo aisan naa. Awan obinrin ti ko ni arun BV tẹlẹ ni kokoro iru eyi to dara fun agọ ara ti wọn n pe ni ""lactobacilli"" eyi to maa n mu ki oje oju ara obinrin duro deede ṣugbọn iduro deede yii naa le yẹ. Ko tii si aridaju ohun to n fa a gan ṣugbọn bi o ko ba ṣọra, o lee ko arun BV bi o ba: Iwadii inu Plos Biology fihan pe kokoro to wa ninu ẹnu lee fa aisan sara erigi ati eyin eyi to lee fa BV. Wọn ti fi oju ara eeyan ati ekute ṣe sampu ayẹwo lati wo bi kokoro naa ṣe n huwa si lara ẹni. Awọn ọmọwe to ṣe ayẹwo naa, Ọmọwe Amand Lewis kati fasiti California atawọn akẹgbẹ rẹ mii sọ pe iwadii yii ti ṣawarii bi gbigba ẹnu ni ibalopọ ṣe lee dakun iṣoro aisan BV. Ọjọgbọn Claudia Estcourt to jẹ agbẹnusọ fun ẹgbẹ awọn onimọ ilera oyinbo alawọfunfun to nimọ nipa ibalopọ ati arun HIV sọ pe gbigba ẹnu ni ibalopọ tubọ maa n pin awọn arun ibalopọ kiri ni. Ọmọ ọba ni Marie Bonaparte, o lowo, o lọrọ, o gbajumọ, o tun mọ eeyan. Ṣugbọn bawo lo ṣe di gbajugbaja obinrin, to n ṣe iṣẹ iwadii lori ọrọ ibalopọ fun awọn obinrin? Loju ọpọlọpọ, ọga ni ninu ka sọ ọrọ ibalopọ fun awọn obinrin. Fun awọn miran, olowo lasan, to mọ eeyan ni. Ṣugbọn otitọ to wa ninu ọrọ igbesi aye rẹ ni pe ibatan Emperor orilẹ-ede France, Napoleon I, to si tun jẹ anti fun Ọmọọba Philip, Duke ilu Edinburgh, jẹ ẹni kan ti itan ko le gbagbe rẹ lailai. Bo tilẹ jẹ pe ọmọ ọba ni, ọkan lara awọn nkan to fi igbeaye rẹ lepa ni adun ibalopọ fun awọn obinrin. Ọdun 1882 ni wọn bi Marie Bonaparte, nilu Paris, sinu idile to gbajumọ, to si lowo lọwọ. Ṣugbọn, lati kekere ni ibanujẹ ti wọ aye rẹ, nitori pe diẹ lo ku, ko kú lasiko ti iya rẹ fẹ ẹ bi. O si ṣeni lanu pe, oṣu kan lẹyin ti wọn bi, ni iya rẹ ku. Eyi mu ki o danikan wa, nitori pe ko si ọmọde miran nile wọn. Lọjọ kan, ọkan lara awọn obinrin to n tọju rẹ ka a mọ ibi to ti n fun ara rẹ ni adun ibalopọ, eyi ti wọn n pe ni 'masturbation', ni ede Gẹẹsi. Ha! Ni oni tọun pariwo, to si sọ fun pe ""ẹsẹ ni! Nkan ti ko dara ni pẹlu! Wa a kú, to ba n ṣe e!"" Bayii ni Marie kọ ọ silẹ sinu iwe akọsilẹ rẹ lọdun 1952. Onkọwe kan, Nellie Thompson, sọ ninu àyọkà kan to kọ nipa Marie pe ""Bonaparte sọ pe oun dẹkun lati ma a fi ọwọ pa idọ oun fun adun ibalopọ l'ọmọ ọdun mẹjọ, nitori ibẹru pe ki o ma kú gẹgẹ bi wọn ṣe kilọ fun"". O bẹrẹ sini gbadun ibalopọ Lẹyin to bi ọmọ meji fun ọkọ rẹ - ti wọn jọ gbe papọ fun aadọta ọdun - lo to o mọ pe ọnku rẹ, Ọmọọba Valdemar ti Denmark, ni ọkọ rẹ nifẹ si. Eyi lo mu ki Marie pinnu lati pe afojusun oun yoo jẹ iwadii nipa ibalopọ fun awọn obinrin ati ọna ti wọn fi le jẹ adun rẹ. Lọdun 1924, o tẹ akọsilẹ ọrọ kan jade nipa bi awọn obinrin kan kii ṣe ni imọlara adun tabi fihan pe wọn n gbadun ibalopọ. Dipo rẹ, wọn ma n dibọn bi ẹni to n gbadun rẹ. Ironu d'ori agba kodo wayii! Aye su u, nitori pe ko ni itura ibalopọ (orgasm) ri pẹlu nkan ọmọkunrin. Kim Wallen to jẹ Ọjọgbọn nipa bi awọn eroja ara ṣe n ṣiṣẹ si ni Fasiti Emory, to wa ni Georgia America ṣe sọ fun BBC, Marie ""ko gbagbọ pe nipasẹ idọ 'clitoris' nikan ni obinrin fi le ni itura lasiko ibalopọ"". Eyi lo mu ko gbe imọ ijinlẹ kan jade pe: bi alaafo to wa laarin idọ ati oju ara obinrin ba ṣe kere to, ni yoo sọ bi obinrin naa yoo ṣe ni itura si lasiko ibalopọ pẹlu nkan ọmọkunrin.Wo bí àwọn obìnrin kan ṣe n sọ ara wọn di 'fágìn' lẹ́ẹ̀kejì Lati gbe agbekalẹ rẹ lẹyin, obinrin to le ni 240 lo fi ṣe ayẹwo ni nkan bi ọdun 1920. Bonaparte gbagbọ pe ti obinrin ba ṣe iṣẹ abẹ lati sun idọ rẹ mọ oju ara, itura ibalopọ 'orgasm' yoo wa. Ṣugbọn o ṣeni laanu pe, ko ri bo sẹ sọ. Ọjọgbọn Wallen sọ pe ""òfo ọjọ keji ọja ni iṣẹ abẹ naa ja si. Diẹ lara awọn obinrin naa ko tiẹ wa a gbadun nkankan mọ nipa ibalopọ. Eyi ko mu irẹwẹsi ba Bonaparte o, nitori pe o ni idaniloju pe imọ ijinlẹ rẹ kii ṣe otubantẹ, debi i pe ẹẹmẹta ọtọọtọ ni oun fun'ra rẹ ṣe iṣẹ abẹ naa. Ṣugbọn ko ri èrè kankan jẹ nibẹ. Dokita Lloyd, to jẹ Ọjọgbọn nipa Itan ati ero ẹda ni Fasiti Indiana ṣalaye pe ""ti o ba ge ọpọlọpọ isan kuro ni ara idọ obinrin, ara ko ni i gbe daadaa fun ibalopọ, nitori pe awọn iṣan to ṣe pataki lo n ge"". Yoruba ni bi a ṣe n dagba, la n gbọn si. Bi Marie Bonaparte ṣe n dagba si, mu ki o yi ero rẹ pada lori imọ ijinlẹ rẹ lori ibalopọ fun obinrin. O si tẹ iwe tuntun kan jade lọdun 1950, to pe akọle rẹ ni 'Female Bonaparte', nibi to ti fagile gbogbo nkan to kọ nipa iwadii rẹ tẹlẹ. Ọjọgbọn Wallen sọ pe ""ninu iwe naa, o kọ ọ pe bi ara ṣe ri ko ni nkankan ṣe pẹlu itura ibalopọ, ati pe ọkan eniyan ni gbogbo ẹ wa"". Ni ero Ọjọgbọn Llyod, ""eniyan takuntakun"" ni Marie Bonaparte."
"Penis size by Dr Shanna Swan: Kí ló ń fa kí ǹkan ọmọkùnrin yorò?,Onimọ Sayẹnsi nipa ọrọ ayika ti fi hande pe nkan ọmọ ọkunrin eeyan maa n yoro ti awọn agbegbe rẹ ko si ni ṣara jọ nitori ti ayika eeyan. Dokita Shanna Swan sọ ninu iwe tuntun rẹ to kọ ti akọle rẹ n jẹ ""Count Down"" sọ pe ọmọ eniyan n doju kọ iṣoro iloyun ati ibimọ latari kẹmika kan ti wọn n pe ni ""phthalates"" to n fa ki wọn bi ọmọ ikoko pẹlu nkan kunrin tabi obinrin ti ko ṣara jọ daadaa. Ninu iwe naa, arabinrin Shanna ṣagbeyẹwo bi wọn ṣe n fi ọwọ yẹpẹrẹ mu iye atọ ọmọkunrin to n jade eyi to maa ṣakoba fun idagbasoke ilana ibimọ ọkunrin ati obinrin to si n ko ọjọ iwaju sinu ewu. Latari idọti ayika nkan ọmọkunrin tabi obinrin yii, awọn ọmọ ti wọn n bi ti nkan ọmọkunrin wọn kere ti n pọ sii. Iwadi Dokita Swan fihan gẹgẹ bi wọn ṣe fi awọn ekute ṣe ayẹwo kẹmika phthalate ọhun ti wọn si rii pe nigba ti wọn fi ṣi ara ọmọ oyun inu wọn si kẹmika naa, o da bii pe wọn yoo bi awọn ọmọ naa pẹlu nkan ọmọ ọkunrin konkolo. O wadii pe awọn ikoko ọkunrin ti ara wọn ba ni nkan ṣe pẹlu phthalates ninu oyun maa n ni awọn nkan to rọ mọ nkan ọmọkunrin kukuru. Kẹmika naa ni iṣẹ to n ṣe ni awọn ileeṣẹ ti wọn fi n mu ki ike rọba fẹlẹ sii ṣugbọn Dokita Swan ni awọn kẹmika naa ti n wọ inu awọn nkan iṣere ati ounjẹ to si n ṣakoba fun idagbasoke eeyan. Phthalates jẹ akojọpọ awọn kẹmika ti wọn fi ṣe nkan elo pupọ bii iṣere ọmọde, nkan ti wọn n lẹ mọlẹ, lẹ m ogiri, ọṣẹ, ọili, nkan iko ounjẹ si, awn nkan ilera, apo ẹjẹ ati bẹẹ bẹẹ lọ. Wọn maa n lo o ninu awọn oun elo aṣaraloge bii kẹmika ti wọn fi n nu eekana, iparun, ipa abiya lẹ́yìn fifa irun ibẹ, ọṣẹ iwẹ, ọṣẹ ifọrun, lọfinda ati bẹẹ lọ. Wọn maa n lo o lati mu polyvinyl chloride, iyẹn ike rọba ti wọn si tun nlo bii amu nkan yọ ninu awọn ipara. Ninu akọsilẹ iwe kan ti awọn onimọ Sayẹnsi tun fi si ori ayelujara  Medical news website, wọn ṣalaye awọn idi mii to fi le mu nkan ọmọ ọkunrin kere sii. Ki nkan ọmọkunrin maa kere wọpọ paapaa bi awọn ọkunrin ba ṣe n dagba si ṣugbọn awọn idi mii naa wa to le fi yoro. Bi ọkunrin ba ṣe n dagba sii, awọn nkan ọlọra to wa ninu ara wn a maa ṣa ara jọ ninu awọn nkan to maa n pin ẹjẹ kaakiri ara yoo si mu ki eyi dinku. eleyi maa mu ki awọn sẹẹli iṣan ara to wa nibi ohun to n mu nkan ọmọ ọkunrin le bẹrẹ si ni ṣaarẹ. Awọn tuubu to n mu nkan ọmọkunrin le maa ṣiṣẹ karakara ti ẹjẹ ba n wọ ibẹ daadaa torinaa bi ẹjẹ naa ba ti dinku, o tumọ si pe nkan ọkunrin naa ko ni maa fibẹẹ le ni gbogbo igba. Ipa ti sisanra n ko paapaa ni agbegbe ikùn jẹ pabanbari fun ọpọlọpọ awọn ọkunrin bi wọn ba ṣe n dagba. Bo til jẹ pe nkan ọmọkunrin le fara han bii kekere nitori sisanra, amọ o le ma yoro. idi ti yoo fi jọ pe o kere ni pe ara ogiri ikun ni ibẹrẹ nkan ọmọkunrin wa bi ikun ba si ti n tobi sii, yoo fa nkan ọmọkunrin naa sinu. Bi eeyan ba wa jo lara, nkan ọmọkunrin rẹ yoo pada bọ sipo ati bo ṣe tobi si tẹlẹ. Iwadii kan ninu Journal of Impotence Research fihan pe bi ọkunrin ba ni aisan jẹjẹrẹ abẹ, ti wọn si fẹ ṣe iṣẹ abẹ eyi ti wọn n pe ni radical prostatectomy, o lee ni iriri ki nkan ọmọkunrin rẹ kere Awọn oogun kan wa to lee fa ki nkan ọmọkunrin kere. Awọn oogun bii Adderall ti wọn maa n lo fun ẹni ti iṣe féfé rẹ ba ti kọja ala, bakan naa awọn oogun to n wo iporuru ọkan san, oogun to n wo arun ọpọlọ san atawọn oogun mii ti dokita ba pe fun itọju abẹ wiwu. Ni ọdun 1998, fasiti oniṣegun ti Boston ṣe ayẹwo nkan awọn ọkunrin igba to dide duro tandi. Abajade ayẹwo naa fihan pe, awọn to n mu siga, ti nkan ọmọkunrin wọn ba dide, o maa n kuru ju ti ẹni ti ko mu siga lọ. Idi si ni pe kẹmika to n jade lasiko ti wọn ba n fa siga simu lee ṣe ọna ti ẹjọ n gba lọ inu nkan ọmọ ọkunrin leṣe. O si lee dena ki ẹjẹ kun inu nkan ọmọkunrin naa eyi ti yoo fi dide. Lai wo ti miu ara ya ati ipa to n ko ninu ọpọlọ, bi ohun to n pin ẹjẹ kiri ba ti bajẹ, nkan ọmọkunrin ko le duro ko si ni le tandi."
"Ohun tí a mọ̀ nípa ikú baba Bobrisky, gbajúmọ̀ ọkùnrin tó ń múra bí obìnrin,Baba to bi gbajugba okunrin to maa n mura bi obirin, Idris Odunẹyẹ ti gbogbo aye mọ si Bobrisky, ti jade laye Bobrisky kede iku Baba rẹ lori opo ayelujara Instagram ni Ọkọ Kẹrinla, oṣu kẹjọ ""Ẹyin eeyan mi, Mo padanu Baba mi lowurọ oni."" Sugbọn ọkan lara ọmọ oloogbe, Debola Okunneye lo fi idi ọrọ naa mulẹ fun awọn akọroyin. O ni, ""Bẹẹni, Baba mi ku lowurọ oni, a si ti bẹrẹ igbaradi eto isinku,"" Bakan naa ni Alagba kan ti ọpọ mọ si 'LastBorn', ẹni to jẹ ọrẹ oloogbe naa fidi isẹlẹ naa mulẹ pẹlu. Wọn ti sin oku oloogbe naa ni ibamu pẹlu ilana ẹsin musulumi to ṣe nigba to wa laye. Akọbi Baba Musibau Oduneye ni gbogbo awọn mọlẹbi lo se idaro Baba nitori o jẹ ẹnikan to kọ ẹbi mọra pupọ. ""Baba ko fẹ ija larin mọlẹbi, to si ma se gbogbo akitan yan lati ri pe alaafia jọ ba laarin wa. ""Ti Baba ba gbọ nipa awọ laarin mọlẹbi ni Eko ni tabi Ijẹbu, wọn yoo gbera lọ sibẹ, wọn yoo pe ẹni kini ati ẹni keji, ti wọn yoo si yanju rẹ. Akọbi Oduneye tẹsiwaju pe oun kọ ẹkọ pupọ lọdọ Baba oun ti oun naa si setan lati ko mọlẹbi mọra. Oduneye Samiat, ro jẹ iyawo si ọkan lara ọmọ oloogbe ni Baba mu oun gẹgẹ bi ọmọ bibi inu rẹ, ti oun si nifẹ si pupọ. ""Lati igba ti mo ti wọ inu ile yii, ni Baba ko ti mu mi gẹgẹ iyawo ọmọ sugbọn gẹgẹ bi ọmọ. ""Eeyan gidi ni Baba wa, n ko ni Baba, o su mu mi gẹgẹ bi ọmọ. ""Ko si ẹni to ba ẹku wọ ile Alhaji Baba, ti ko ri ẹrin jade."" Idris Odunẹyẹ ni orukọ abisọ rẹ sugbọn ti gbogbo aye mọ si Bobrisky Ọdun 1991 ni wọn bi Bobrisky , to si bẹrẹ ile ẹkọ akọbẹrẹ ni ile ẹkọ King's High School ati Okota High School niluu Eko O tẹsiwaju lọ Fasiti ilu Eko ni bi to kawe gboye imọ Accounting. Ọkunrin to n se bi Obinrin ni ọpọ mọ Bosrisky mọ, to si ni ọpọlọpọ alatilẹyin lori ayelujara. Bobrisky ni bi oun ṣe jẹ obinrin lọwọlọwọ yii, oun n gbadun rẹ gidi gan to si ti lana pupọ fun un. Nigba to bii pe ""Ọkunrin ni wọn bi ẹ, ki lo de too fẹ parada di obinrin"", Bobrisky ni: ""Tori jijẹ obinrin bayii ti ṣi ọpọlọpọ ọna fun mi. Awọn obinrin o tilẹ mọ bi wọn ṣe lagbara to, ọpọ wọn ko mọ bi wọ́n ṣe le lo ẹbun ti wọn ni gẹgẹ bii obinrin""."
"Barber wọ gàù lẹ́yìn tí ọ̀rẹ́bìnrin kú lásìkò ìbálòpọ̀ gbọ́ọ̀rọ̀,Ọwọ Ileeṣẹ Ọlọpaa nipinlẹ Kwara ti tẹ okùnrin kan to jẹ gẹrigẹri niluu Ilorin lori Iku obinrin kan to jade laye lẹyin ibalopọ lọjọ Aje. Ileeṣẹ Ọlọpaa fìdí iṣẹlẹ naa mulẹ lọjọ Isẹgun, ti wọn si jẹ ko di mimọ pe awọn ti bẹrẹ iwadi lori ohun to sokunfa iku obìnrin lẹyin ti oun ati ọrẹkunrin ni ibalopọ ni ile ìtura niluu Ilorin. Iwadii fihan pe iṣẹlẹ naa waye lọjọ Aje ni ile ìtura kan to wa ni agbegbe Temidire ni bi ọkùnrin naa to ni sọọbu ti wọn ti n tun irun ọkùnrin ṣe ti tẹlẹ ọrẹbinrin rẹ lọ si ile ìtura. Osojumikoro to ba Ileeṣẹ Iroyin abẹle The Punch sọrọ salaye pe ọkunrin naa lo da bi pe o ti gbe ogun oloro lu ra lati ba ọrẹbinrin rẹ ni ibalopọ. ""Oloogbe naa ni íbalopọ naa su, to si gba ibẹ sọda "" O ni ọkùnrin naa pariwo síta pe ki awọn eeyan to wa ni ile ìtura gba oun, ti wọn si sure gbe obìnrin naa lọ ile iwosan ni bi to ti jade laye. Oludasilẹ ile ìtura naa lo ransẹ pe ileeṣẹ Ọlọpaa nipinlẹ Kwara, ti wọn si mu ọkùnrin lọ ahamọ. Agbẹnusọ fun ileeṣẹ Ọlọpaa nipinlẹ Kwara, SP Okasanmi Ajayi fìdí iṣẹlẹ naa mulẹ, to si jẹ ko di mimọ pe iwadii ti bẹrẹ. ""O ti tọ ni iṣẹlẹ naa waye. Ileeṣẹ Ọlọpaa nipinlẹ Kwara tí mu afurasi naa lati le ṣe iwadii lori ohun to waye laarin awọn mejeeji."""
"Sex: Aṣà tó wọ́pọ̀ fún ìgbádùn ìbálopọ̀ lágbáyé,Ìbalòpọ̀ jẹ́ ohun tó ti pẹ́ tí ọ̀pọ̀ sì máa ń se lágbàyé. Ṣùgbọ́n ọ̀tọ̀ọ̀ lọmọ́ sorí nípa bí àwọn ènìyàn ṣe n ṣe ìbálòpọ̀ láti orílẹ̀èdè kan sí omíràn. Àwọn iròyin tì ẹ leè ní ìfẹ̀ sí: Láì déènà pẹnu lórí iṣẹ́ tí a gbudọ̀ mú ṣe, èto kan lórí BBC Crossing Continent tí fi ọ̀pọ̀ àkókò sínú ìwádìí láti mọ oriṣi ọna ìbálòpọ̀ lágbàyé. Láti orí àwọn ti kò mọ obinrin sí àwọn tí wọn ń ní àjoṣepọ̀ pẹ̀lú oríṣiríṣi obinrin, èyí ní oníruuru ọná tí àwọn ènìyàn fí má ń ni ìbálòpọ̀ jákèjádò àgbáyé. 1. Àwọn ọmọ ìbílẹ̀ ẹkun gbùngùn kan ní Hawaii Nínú àṣà, àwọn Hawaii wọn máa ń sin ojú ara, wọn a tún fún un ní orúkọ tìfẹ́tìfẹ́. Sùgbọ́n kò tán síbẹ̀ àtolówó àtolòsì ló ni orúkọ àrà ọ̀tọ̀ tí wọn sọ ojú ara ìbálòpọ̀ wọn, èyí ti wọn ń pè ni 'mele ma'i' Dókítà Milton Diamond, tó jẹ́ onímọ nínú ọnà ti àwọn ènìyàn Hawaii máa ńgba ní ìbálòpọ̀, sàpèjúwe bí Ayaba Lili'uokulani ki ojú ara rẹ̀ gẹ́gẹ́ bí èròjà ara tí ń ṣe ""fìkìfakà sókèsódò"" Awọn ará Japan kìí fi bẹ́ẹ̀ ní ìbálòpọ̀ ní tiwọn Japan tún jẹ́ orílẹ̀-èdè kan tó tí fí àdíkù bá ọmọ bíbí. Kì ṣe èyí nìkan: Rúbà ìdáàbò, òògun oníkóró, oyún ṣíṣí, jẹ́ ọ̀kan tí kò jẹ́ kí àìsan ìbálòpọ̀ wọ́pọ̀. Lórílẹ̀-èdè Brazil Ẹja ní ọkúnrin máa ń fí wá ojú obínrin Ní abúlé kan tí wọn ń pé ní Mehinaku, ní gbùngùn Brazil, àwọ obìnrin ibẹ̀ ti wá ọ̀nà àbáyọ láti mọ ìyàtọ̀ láàrín àwọn tó ńkọ ẹnu ìfẹ́ sí wọn. Àwọn okunrin tó bá mọ ohun ti wọn ń ṣe yóò gbé ẹja wa nínú ìgò  wá gẹ́gẹ́ bí ẹ̀bùn."
"Àwọn dókítà bù ọdún méje péré fún wọn ṣùgbọ́n àwọn ìbejì yí tí pé 18 báyìí,Riro ni t'eniyan , ṣiṣe si ni ti Oluwa. Ibi ti ẹda a maa fi ọkan si lọpọ igba ,ọrọ kii gba ibẹ lọ. Awọn ọrọ ọlọgbọn yi ṣe rẹgi pẹlu itan awọn ibeji Sam ati Alex Bolton ti awọn onimọ iṣegun ni wn ko le lo ju ọdun meje laye lọ. Lowurọ toni to mọ, awọn ọdọkunrin mejeeji yi ti ṣe ọjọ ibi  ọdun mejidinlogun. Ni ilẹ Gẹẹsi lawọn mejeeji wa ti wọn si n koju ipenija aisan abimọ kan to n ko ipalara ba eegun ẹyin wọn. Eyi a si maa mu ki o nira fun wọn lati da apa ati ẹsẹ gbe. Iya wọn Sarah Wilson sọ pe igba ti wọn pe oṣu mejidinlogun lawọn mọ nipa aisan yi. Ni bayii Sam ati Alex ni inu awọn dun lati wọ abala mii ninu igbesi aye wọn. Arabinrin Wilson sọ pe ''orire nla ni fun enikẹni pe o ribi pe ọdun mejidinlogun laye ṣugbọn ti mo ba boju wẹyin nigba ti wọn s pe iru aisan to n ṣe awọn ọmọ mi ree,mi o lero pe Alex ati Sam yoo bori de ipo yi'' O ni awọn ibeji yi ti wọn lo keke ologere lati fi maa rin ko nilo iranwọ lati da jẹ akara eebo, cake, ti wọn gbe fun wọn. O ni inu wọn dun gidi gaan an. Iya wọn sọ pe ""Wọn kii saba rojọ nipa aisan wọn.'' ''Lọpọ igbga nkan ti wọn ba le ṣe la maa n gbajumọ dipo ka maa daamu lori eleyi ti wọn ko le ṣe'' Lọjọ Aiku ni awọn ibeji yi ṣe ọjọ ibi wọn ti ẹbi ati ọrẹ to fẹ ẹ to ọgọta si peju sibi ayẹyẹ naa. Lọwọlọwọ wọn n palẹmọ lati pari eto ẹkọ ọlọdun meji kan ni ile ẹkọ Derby College ti wọn si gbero lati kẹkọ nipa iṣẹ iroyin ni fasity Derby loṣu Kẹsan an. Ero ọkan wọn ni lati jẹ atọkun lori amohunmaworan. Sam  sọ pe ''nigba ti wọn kọkọ kede aisan to n ṣe wa, wọn ni a o le lo ju ọdun meje laye lọ ti eyi si dẹru ba iya wa'' ''Manigbagbe leleyi jẹ ni igbesi aaye wa bẹẹ naa si ni yoo maa ri titi lọkan wa'' Alex lo fesi bẹẹ. O ni ''ibẹrẹ abala mii ree ni igbesi aye wa ti inu wa si dun pupọ ''"
""
Iná ẹlẹ́tíríìkì ṣekúpa akẹ́kọ̀ọ́ onímọ̀ ẹ̀rọ ní Sudan bó ṣe ń bá ilé ìwòsàn tún iná ṣe,Akẹkọọ onimọ ẹrọ kan ni orilẹede Sudan nibi ti ogun ti n lọ lọwọ ti kagbako iku ojiji lasiko to n ba ileewosan kan lara awọn to faragba nibi ogun naa tun ina ṣe. Muhammedin Fadul Idris Wadi ti awọn ọrẹ rẹ mọ si Ala Danedn, ẹni ọdun mẹtadinlọgbọn naa to n kọ ẹkọ imọ oju ẹrọ ni Sudan wa lara ẹgbẹ kan to kora jọ lati ṣeranwọ fun ileewosan naa lati lee tẹsiwaju itọju fun awọn eeyan. “O fi aye rẹ silẹ gẹgẹ bi ẹni to n sin awọn eeyan”, Ahmed Ishaq to n kẹkọọ pẹlu rẹ ni Fasiti Fasher sọ fun BBC. Lara ọrọ kan ti Fadul kọ si oju opo Facebook rẹ ni: “Ma duro de anfani, pese rẹ funra rẹ”. Lati igba ti wahala ti bẹ silẹ ni Sudan laarin ẹgbẹ ologun meji lọjọ kẹẹdogun oṣu Kẹrin ni ẹgbẹ rẹ ti wọn ko ara jọ gẹgẹ bii ọdọ al-Thawra (Youth of the al-Thawra Initiative) lati maa ran awọn eleto ilera lọwọ ni Fasher, olu ilu ipinlẹ North Dafur. Eyi n waye nitoripe o fẹrẹ to gbogbo ileewosan ayafi ọkan, South Hospital ti wọn mọọmọ fi ji fun awọn iyalọmọ to di titi pa nitori bi wọn ṣe sunmọ ibi ija to n waye tabi latari bi awọn oṣiṣẹ ko ṣe le ri ọna de ibi iṣẹ. “Mo ri i to n ṣiṣẹ pẹlu gbogbo akitiyan rẹ lati tọju awọn to farapa ni ileewosan South Hospital ni gbogbo ọsẹ akọkọ ti ija bẹ silẹ”, Ọgbẹni Ishaq sọ eyi. O ni o tun mu inu awọn dun pẹlu gbogbo wahala ti wọn n doju kọ lakoko naa. Wọn ni ẹgbẹ rẹ lo da owo jọ fi ra ounjẹ, ogun atawọn nnkan iranwọ ilera mii  ti wọn tun ṣe atunṣe ibudo eto ilera Sayed al-Shahada ti awọn to n jagun ṣe ikọlu si lasiko ogun naa ti awọn oṣiṣẹ si ti pa iṣẹ ti. Ile iwosan naa bẹrẹ iṣẹ pada ni ọjọ Aje ọsẹ to kọja pẹlu iranlọwọ awọn oluranlọwọ eleto ilera mẹẹdọgbọn atawọn araalu ọgọrin to jọwọ ara wọn lati ṣe iranwọ amọ sibẹ sibẹ, o tun koju wahala. Gẹgẹ bi ko ṣe si ina ọba ni ọpọlọpọ agbegbe orilẹede naa tori ogun, Ala Danedn n ba wọn so ina ẹlẹtiriki kan to yọnu ni ileewosan ọhun nirọlẹ Ọjọba ni ina ba gbe e. Ọrẹ rẹ ni o ṣubu wọọ silẹ lẹyin ti ina ọhun gbe e wọn si gbe e digba digba lọ ileewosan South Hospital. Amọ lẹyin wakati mejidinlaadọta, awọn oluranlọwọ eleto ilera to wa nibẹ ko ribi doola rẹ, akẹkọ naa si ku ni alẹ Ọjọ Abamẹta. “A ti jọ sọ fun ara wa pe lẹyin ogun yii, a o tun pade ni aarin gbungbun ilu, a o si parọ awọn ohun iro ibọn pẹlu awọn orin aladun ati ayọ”, Ọgbẹni Ishaq sọ bẹẹ. “Amọ Ala Danedn ti lọ bayii, a si jẹ ẹ ni mimu ileri taa jọ ṣe ṣẹ gẹgẹ bi ẹgbẹ oluranlọwọ lati lee mu igbe aye rọrun fawọn eeyan wa”. Lọwọlọwọ́, awọn ologun ati awọn ẹgbẹ afarajologun RSF ṣi n doju ogun kọ ara wọn lori taa ni yoo gbajọba lawọn apa ibi kan ni olu ilu orilẹede naa, Khartoum eyi si ti ṣakoba ati ipalara fun ọgọọrọ eeyan ni orilẹede Sudan to fi mọ awọn ara orilẹede miran to n gbe nibẹ lara eyi ti awọn ọmọ Naijiria wa.
Wo kókó ìgbésẹ̀ méje tí ìjọba Eko gbé jáde lórí ikú dókítà tí Elevator pa,Ijọba ipinlẹ Eko ti gbe abọ iwadii rẹ jade lori iṣẹlẹ akasọ igbalode ‘elevator’ to gba ẹmi dokita kan nipinlẹ naa ni ọsẹ to kọja. Ninu atẹjade kan to fi sita ni alẹ ọjọ Aiku loju opo ayelujara Twitter rẹ, ijọba ọ pe oun kabamọ iku dokita naa, Vwaere Diaso, to ku ni ileewosan gbogboogbo to wa ni Odan, Lagos Island, lọjọ kinni, oṣu Kẹjọ. Lẹyin iku dokita naa, eyi to fa awuyewuye ati iwọde laarin awọn akẹgbẹ rẹ, ni ijọba ipinlẹ Eko kede pe oun ti gbe igbimọ kan kalẹ lati wadii ohun to ṣokunfa bi elevator naa ṣe ja lulẹ, ati awọn to ni ẹbi rẹ. Ọjọ Satide ni igbimọ naa gbe abọ iwadii rẹ fun ijọba. Ninu alaye to ṣe ninu atẹjade to fi sita, ijọba ni ileeṣẹ aladani kan ni oun gbe iṣẹ agbaṣe fun lati ma a ṣe amojuto ati itọju ileegbe awọn dokita naa. O ni labẹ idari ileeṣẹ to n mojuto awọn dukia ijọba ipinlẹ Eko, he Lagos State Infrastructure and Asset Management Agency (LASIAMA) si ni isẹ naa wa. Ijọba ipinlẹ Eko sọ pe ko si otitọ ninu ẹsun ti awọn eeyan kan fi kan ileewosan naa pe wọn ko ri ẹjẹ fun oloogbe naa. Wọn ni ijọba ni ọpọ ibudo to n ko ẹjẹ si, ati ọpọ awọn eeyan to ma n fi ẹjẹ silẹ nigbakugba ti wọn ba pe wọn. Yatọ si eyi, ijọba tun ṣalaye pe ọdun 2021 ni wọn ri elevator tuntun naa. Ati pe awọn akọṣẹmọṣẹto n ṣiṣẹ pẹlu ijọba ipinlẹ Eko yoo ṣe ayẹwo ohun to fa a ti gbogbo irinṣẹ idaabo bo to wa lara rẹ ṣe bajẹ lẹẹkan naa. Wọn ni abọ iwadii wọn ni yoo sọ boya wọn yoo ba ileeṣẹ to ri i ṣe ẹjọ. Lẹyin abajade iwadii igbimọ to gbe kalẹ, ijọba ipinlẹ Eko sọ pe oun ti gbe awọn igbesẹ wọn yii: O ti da ileeṣẹ to n mojuto ile naa duro Ọga agba ajọ LASIAMA ti gba iwe idaduro ọlọjọ diẹ Wọn ti gbe aṣẹ fun awọn alakoso ileewosan naa lati ma a tọpinpin ileeṣẹ to n mojuto ilegbe naa Ijọba ti fa ileeṣẹ to ri elevator naa, ati eyi to n ṣe amojuto igbadegba rẹ, le ọlọpaa lọwọ fun iwadii. Wọn o si gbe wọn lọ sile ẹjọ ti iwadii ba fihan pe wọn jẹbi. Ileeṣẹ ọlọpaa yoo tun wadii ẹnikẹni to ba ṣeeṣe ko lọwọ ninu iṣẹlẹ naa. Ijọba sọ pe gbogbo awọn oṣiṣẹ oun ni oun ṣe eto adojutofo ẹmi fun -  o si ti kàn si ileeṣẹ adojutofo ẹmi lori iṣẹlẹ naa. Dokita Vwaere Diaso jẹ dokita onisegun oyinbo nto n gba ẹkọ ni ile wosan General ni Odan nipinlẹ Eko ki ọlọjọ to de lọjọ kinni oṣu kẹjọ, ọdun 2023. Dokoita Diaso lo pari ni ile ẹkọ ninu oṣu keji ọdun 2022. Gẹgẹ bi ọrẹ rẹ, Edidiong Ikpe se sọ, Diaso lo jẹ agbabọọlu apẹẹrẹ, ti wọn si kopa lasiko ti wọn wa ni fasiti Babcock Ikpe lori ayẹlujara sapejuwe ọrẹ rẹ gẹgẹ ọmọ ti gbogbo obi fẹ ni
'Ìyàlẹ́nu ló jẹ́ pé ìyàwó mi tún lóyún lẹ́yìn tí mo gé ọ̀pá tó n gbé àtọ̀ jáde',Arakunrin ọmọ orilẹede Kenya kan ti orukọ rẹ n jẹ Medgclay Salano ṣi n kọ haa-hin bayii lẹyin ti iyawo rẹ sọ fun un pe oun ti loyun to si jẹ pe ṣaaju akoko yii ọkunrin naa ni oun ti ṣe eto ifetosọmọbibi ti igbalode fun awọn ọkunrin eyi ti wọn n pe ni Vesectomy tabi ọda titẹ. Ẹni ọdun mẹrindinlogoji ni Medgclay ti iyawo rẹ Beryl, si jẹ ẹni ọdun mẹtalelọgbọn. Wọn ti bi ọmọ mẹta ki awọn mejeeji to fi ìmọ ṣọkan pe ki arakunrin Medgclay o lọ ṣe iṣẹ abẹ ifetosọmọbibi ni odun 2022. Ni ọjọ kejila oṣu keje ọdun 2022 ni Medgclay, ẹni ti oun pẹlu jẹ onimọ nipa ilera, lọ ṣe iṣẹ abẹ ifetosọmọbibi naa ni ile iwosan kan ni ilu Navakholo nipasẹ iranlọwọ ajọ kan ti kii sẹ ti jọba. “Mo wo pe awọn obinrin nikan la maa n ti ọrọ ifetosọmọbibi sí lọrun, nitori naa nigba ti a ti jiroro lori rẹ lẹyin ti a ti bi ọmọ mẹta ni mo ṣe gba lati ṣe eto naa.” Arakunrin Medgclay ṣalaye fun ileeṣẹ iroyin Citizen Digital ninu ifọrọwerọ “Ẹru kọkọ n ba mi pe ṣẹ ko ni ni ipa lori igbesẹ mi pẹlu abo ṣugbọn mo tilẹ wa rii pe, nse lo tun n dara sii.” Amoṣa, lẹyin oṣu mejila, ọmọ kẹrin ni lọkọlaya yii n reti bayii. Arabinrin Beryl pẹlu sọ pe, oun pẹlu n lo ogun ifetosọmọbibi onikoro deede lasiko naa.\n\nNinu oṣu kọkanla ni Beryl ko ri nnkan oṣu rẹ, awọn mejeeji ko rii ro nitori wọn woo pe nnkan oṣu rẹ le maa ṣe segesege ni. Loṣu kejila ni awọn dokita fi idi rẹ mulẹ  pe o ti loyun.\n\n“Ipenija nla lasiko naa jẹ fun wa tori pe isẹ abẹ ni wọn fi gbẹbi iyawo mi ni meji ninu oyun to ni. “Wọn sọ fun wa pe eyi maa n waye bẹẹ nigba ti awọn atọ omokunrin kọọkan ba ṣi wa ni oju opo nnkan ọmọkunrin naa tabi ko jẹ ara ijakulẹ eto iṣẹ abẹ ifetosọmọbibi naa.” Beryl sọ pe eyi komu wahala dani nitori pe ko si igba kankan lasiko ipenija yii ti ọkọ oun ṣiyemeji lori ijolootọ oun.\n\nA ni igbagbọ ninu ara wa, onigbagbọ si ni awa mejeeji, nitori naa ko si wahala pe ẹnikeji lee ti maa ṣe ohun ti ko tọna rara.” Iṣẹ abẹ ifetosọmọbibi Vasectomy jẹ eyi ti wọn fi n ge apo to n gbe atọ ọmọkunrin lati koropọn lọ si ile itọ nibi ti yoo ti jade gẹgẹ bi atọ ọmọ si oju ara obinrin. Gẹgẹ bi alaye ti Ọjọgbọn Onyeanunam Ekeke ṣe fun BBC. Ọjọgbọn Ekeke sọ pe kii si wahala kankan fun ẹni to ba ṣe iṣẹ abẹ ifetosọmọbibi Vasectomy ati pe atiṣe iṣẹ abẹ ifetosọmọbibi naa kii ṣe eyi to soro rara. “Lẹyin ọsẹ kan ti eeyan ba ṣe iṣẹ abẹ ifetosọmọbibi yii ara ọkunrin naa yoo ti ya lati maa gbe igbe aye rẹ lọ.” Bi awọn eeyan ba gbọ ifetosọmọbibi, oniruuru nnkan lo maa n wa si wọn lọkan.  Ọjọgbọn Ekeke ti ileewosan nla fasiti ilu Portharcourt ni ara ona ifetosọmọbibi fun awọn ọkunrin ti ko ba fẹ bímọ mọ ni iṣẹ abẹ ifetosọmọbibi naa jẹ. “O dabi ki obinrin de ile ọmọ rẹ pa ni. Amọṣa awọn ọkunrin kii fẹ ṣe iṣẹ abẹ ifetosọmọbibi Vasectomy nitori  asa, aini imọ, ibẹru at’awọn idi miran.” O ni wọn kii ṣe iṣẹ abẹ miran fun ẹni to ba ṣe e, ki o fi le bi ọmọ sii o. Amọ o ni o sọwọn lati ri awọn to fẹ yi ọkan wọn pada lẹyin. “Ki a to gba eeyan ni amọran lati ṣe iṣẹ abẹ ifetosọmọbibi Vasectomy yii, a maa n rii pe iru ẹni bẹẹ ti pari ọmọ bibi.” Ọjọgbọn Ekeke ni pe bi eeyan ba ṣe iṣẹ abẹ ifetosọmọbibi Vasectomy ko tumọ si pe iru ọkunrin bẹẹ ko le ni atọ ọmọkunrin mọ. Awọn akọṣẹmọṣẹ sọ pe ni aaye wa fun ijakulẹ iṣẹ abẹ yii nigbakugba nitori naa ogun rẹ ko ṣee fi gbari patapata. Dokita Dora Amakobe to ti ṣe awọn iṣẹ abẹ ifetosọmọbibi Vasectomy fun ọpọ ri ṣalaye pe o ṣeeṣe ki iṣẹ abẹ ifetosọmọbibi naa ni ijakulẹ bi ẹni ti wọn ṣe e fun ko ba tẹle awọn idari ti dokita ba fun un, ninu eyi ti asiko ti wọn le ni Ibalopọ wa.
""
""
"""Ọ̀wọ́ngógó òògùn òyìnbó lásìkò yìí ti mú kí ayédèrú òògùn pọ̀ ní ìgboro"",Pẹlu bi awọn oogun oyinbo ṣe gbowo lori ju ti tẹlẹ lọ jakejado Naijiria, awọn ayederu oogun lo ti waa pọ nigboro ju ti atẹyinwa lọ, leyi to mu ki ajọ to n moju to ounjẹ ati oogun (NAFDAC) o maa kọminu. Iwoye awọn agba ọjẹ nidi eto ilera ni pe awọn aisan, ipalara ati iku to wọpọ lẹnu ọjọ mẹta yii le ma ṣẹyin bi awọn kan ṣe n ta ayederu oogun bii ojulowo fun lilo awọn araalu. Iwadii fihan pe ajọ NAFDAC ni ko ni agbara to lati kapa tita ayederu oogun lori igba pẹlu bi wọn ko ṣe ni oṣiṣẹ to, gbigabowo ti ko to latọdọ ijọba ati aile bojuto ọja to lori igba jakejado Naijiria. Yatọ si sisan owo oṣu, ajọ naa ni ko ni ajẹṣẹku to lati fi mojuto oogun to le ni ẹgbẹrun mejindinlọgọta kaakiri origun mẹrẹrin Naijiria. Ninu atẹjade kan ti ajọ iṣọkan agbaye to n moju to oogun ati iwa ọdaran (UNODC) gbe jade laipẹ, wọn wi pe ẹgbẹrun lọna ẹẹdẹgbẹta lawọ eeyan ti ayederu oogun n ṣekupa laarin ọdun kan ni Naijiria atawọn orilẹede kan ni Afirika. Awọn bii ẹgbẹrun mẹtadinlaadọrinlenigba ni ayederu oogun iba n ran lọrun aremabọ, ti awọn to le ni ẹgbẹrun mọkandinlaadọsan si b padanu ẹmi wọn nitori ayederu oogun ti wọn fi n tọju otutu aya awọn ọmọde. Bakan naa ni NAFDAC ti ke gbajare nipa ayederu oogun ikọ, oogun agbogun ti kokoro, atawọn oogun ọmọde miran to gba igboro kan. Ẹwẹ, ọja oogun lo ti di oogun owo fun awọn alayaderu oogun ni bi gbogbo nkan ṣe gbowolori, paapaa julọ awọn oogun oyinbo ti oye owo wọn ti le ni ida ọọdunrun ju ti oṣu mẹfa sẹyin lọ, leyi to fun wọn laaye lati maa ko ayederu wọle lati oke okun. Ọga agba ajọ NAFDAC, Ọjọgbọn Mojisola Adeyeye, wi pe gbogbo ipenija ti ajọ naa n doju kọ ni yoo dopin laipẹ ti ijọ ba ṣe atilẹyin to yẹ fun wọn. Adeyeye wi pe lati lee moju to awọn oogun nigboro bo ṣe yẹ, ajọ naa yoo gba oṣiṣẹ sii, ti wọn yoo si ṣe gbogbo ironilagbara to yẹ fun wọn. O wi pe “A nilo oṣiṣẹ sii. Ni ileeṣẹ wa nipinlẹ kan, oṣiṣẹ mejila pere lo wa nibẹ, taa si n reti pe ki wọn ṣe ọpọlọpọ iṣẹ bii iforukọsilẹ, amojuto ati bẹẹ bẹẹ lọ. “Bii ẹgbẹwa ni gbogbo oṣiṣẹ taa ni bayi, amọ ko too di ipari ọdun 2024 abi 2025, o maa to bii ẹgbàajì. “A maa ṣe afikun si ohun to wa nilẹ bayii amọ a n gbaa ladura pe ki ijọba o fi owo to jọju ṣe iranwọ fun wa.” Aarẹ ẹgbẹ awọn akọṣẹmọṣẹ apoogun nilẹ yii nigba kan ri, Olumide Akintayo, wi pe bi amojuto oogun ko ṣe fẹsẹ rinlẹ daadaa ni Naijiria lo n fa awọn ipenija bii ayederu oogun ati aṣilo oogun, leyi toti di eegun nla to ha eto ilera lọfun. Apoogun naa wi pe “Lori iwe, ẹ o ro pe owo to jọju wa fun NAFDAC, amọ wọn lee ṣe ju bẹẹ lọ. Ijọba ni lati lo awọn ajọ ọtẹlẹmuyẹ lati ṣe atilẹyin fun NAFDAC ki wọn lee ba awọn aaye ti wọn ti n ṣe ayederu oogun jẹ nilẹ yii ati loke okun”. Ọga agba ileeṣẹ apoogun Emzor, Dokita Stella Okoli, sọ fun awọn akọroyin pe “NAFDAC n gbiyanju amọ wọn ni lati fi kun ipa wọn. “Wọn ni lati moju to awọn oogun lori igba ju ju ti tẹlẹ lọ ki Naijiria ati iwọ-oorun Afirika o ma di aatan ti wọn da ayederu oogun si.”"
Dókítà àgbà fipá bá aláìsàn lòpọ̀, ilé ẹjọ́ ní kó lọ máà gba afẹ́fẹ́ lẹ́wọ̀n,Ilé ẹjọ́ Májísíréètì kan tó wà ní ìlú Ilorin, ìpínlẹ̀ Kwara ti pàṣẹ pé kí dókítà àgbà ilé ìwòsàn Ayodele Hospital ní ìlú Ilorin, Dókítà Ayodele Joseph lọ máa gba afẹ́fẹ́ lọ́gbà ẹ̀wọ̀n fún ìgbà kan ná. Ní ọjọ́rú, ọjọ́ Kẹwàá oṣù Karùn-ún, ọdún 2023 ni ilé ẹjọ́ náà ní kí dókítà ọ̀hún tó jẹ́ adarí ilé ìwòsàn náà wà ní àhámọ́ ná lórí ẹ̀sùn wí pé ó fi tipátipá bá ọ̀kan lára àwọn aláìsàn tó wà ní ilé ìwòsàn rẹ̀ lòpọ̀. Gẹ́gẹ́ bí àbọ̀ ìwádìí àwọn ọlọ́pàá ṣe sọ, dókítà Ayodele fipá bá aláìsàn náà, tí òun náà jẹ́ nọ́ọ̀sì fúnra rẹ̀, sùn nígbà tó lọ sí ìwòsàn náà fún ìtọ́jú. Ìwádìí ọlọ́pàá fìdí rẹ̀ múlẹ̀ pé afurasí náà fún aláìsàn ọ̀hún oògùn oorun lò kó tó di wí pé ó ba ní àjọṣepọ̀ láì gba àṣẹ lọ́wọ́ rẹ̀. Wọ́n ní àwọn ṣe àwárí fídíò kan tó ṣàfihàn bí dókítà náà ṣe ń fipá bá obìnrin náà lòpọ̀ àti pé ìwádìí àyẹ̀wò ní ilé ìwòsàn náà fìdí rẹ̀ múlẹ̀ pé wọ́n fipá bá obìnrin náà lòpọ̀. Olùpejọ́, Gbenga Ayeni sọ fún ilé ẹjọ́ bí ìwà tí dókítà náà hù ṣe lágbára tó, tó sì rọ ilé ẹjọ́ láti fi dókítà náà sí àhámọ́. Adájọ́ Jumoke Kamson gba àbá olùpẹjọ́ yìí, tó sì pàṣẹ pé kí afurasí náà wà ní àhámọ́ fún ìgbà kan ná. Ní ọjọ́ Kẹrìndínlógún oṣù Karùn-ún ni Adájọ́ Kamson sún ìgbẹ́jọ́ sí láti tẹ̀síwájú lórí ọ̀rọ̀ náà.
Peanut, adìyẹ tó dàgbà jù l’ágbàyé kú lẹ́ni ọdún mọ́kànlélógún,Ajọ Guiness World Records ti kede pe inu ohun bajẹ lati gbọ iku adiyẹ to dagba julọ ni agbaye, Peanut. Ọjọ ọdun Keresimesi ni Peanut jade laye nile rẹ to wa niluu Michigan, orilẹ-ede United States of America, lẹni ọdun mọkanlelogun, le ni ojilerugba din meji ọjọ. Ẹni to ni adiyẹ naa, Arabinrin Marsi Darwin, sọ ninu atẹjade kan pe ibatan to sunmọ oun pẹkipẹki ni Peanut, ti oun si n ṣe ọfọ rẹ. “Ọdun mọkanlelogun ati aabọ sẹyin ni ọrẹ wa bẹrẹ, nigba ti mo yọ ọ jade ninu ẹyin kan. “Lẹyin ọjọ naa ni mo mọ pe ẹlẹmi gigun ju ti awọn ẹgbẹ rẹ lọ ni.” Guiness World Record kọ sori ayelujara wọn pe, lẹyin ti iya to bi Peanut pa a ti, o lo ọdun meji akọkọ aye rẹ ninu àgọ̀ ẹyẹ awoko kan ninu yara ti Marsi ti n jẹun, ko to o di pe o darapọ mọ awọn adiyẹ yooku ti Marsi n sin ni ẹyinkule ile rẹ. Nigba to wa ninu ẹyin ni iya rẹ fi silẹ sinu ibi to ye ẹyin si, to si lọ pẹlu awọn ọmọ rẹ yooku to pa ẹyin wọn. Lẹyin naa ni Arabinrin Marsi ri  ẹyin naa ti ara rẹ ti tutu, to si mu u lati ju u sinu adagun odo rẹ, nitori o ro pe o ti di obu ẹyin. Ṣugbọn iyalẹnu lo jẹ pe lọgan lo gbọ ti adiyẹ naa ke ṣio-ṣio. Ogunlọgọ ẹyin ni Peanut pa nigba aye rẹ, pupọ ninu awọn ọmọ ati ọmọ-ọmọ rẹ lo ṣi n gbe lọdọ Marsi. Bo ṣe di pe o n di arugbo ni Peanut pada si ni gbe inu ile pẹlu olowo rẹ, nibi to ti wa ninu agọ pẹlu ọmọbinrin rẹ, Millie. Ṣugbọn o jẹ ibanujẹ pe, Millie kú lọmọ ọdun mẹẹdogun. Bakan naa ni ọkan lara awọn ọrẹ ọjọ pipẹ fun Peanut, Luna, naa ku lẹyin ọjọ diẹ. Ko tan si bẹ o, ọsẹ kan lẹyin rẹ ni akukọ kan to jẹ alajọgbele fun un, Benny, naa tun ku. Marsi sọ pe oun gbagbọ pe ibanujẹ ọkan nipa iku awọn ọrẹ rẹ, pẹlu ọjọ ogbo, lo pa Peanut. Lara awọn nnkan ti Marsi ko le gbagbe nipa adiyẹ naa ni bo sẹ gba ami ẹyẹ GWR gẹgẹ bi adiyẹ to dagba julọ ni agbaye. “Mo mọ pe oju orun rẹ lo ti ku wọọrọwọ, eyi to jẹ ẹbun ikẹyin fun mi. “Mo si mọ pe ọjọ ọla yoo pada dara. Amọ, titi lai ni aaro rẹ yoo sọ mi.” Ọjọ kinni, oṣu Kẹta, ọdun 2023, ni Peanut, gba ami ẹyẹ GWR, gẹgẹ bi adiyẹ to dagba julọ, to ṣi wa ni aye. Wọn sọ nigba naa pe Peanut ti lo ju ogun ọdun lọ lẹyin ti ori ko o yọ lọwọ iku nigba ti iya rẹ pa a ti. Ọdun 2002 ni wọn bi Peanut. Iran adiyẹ ti wọn n pe ni Bantam – eyi to jẹ iru awọn adiyẹ to wọpọ ni orilẹ-ede Belgium, ni Peanut. Ẹni to pada tọju rẹ dagba, Arabinrin Marsi jẹ akọṣẹmọsẹ alamojuto ile iyawe-kawe. Ki wọn o to o fun Peanut ni ami ẹyẹ, dokita ẹranko, Julia Parker, fidi ọjọ ori rẹ mulẹ. Ọdun mẹjọ akọkọ ninu igbe aye rẹ ni Peanut fi ye ẹyin, eyi to fi ọdun meji yatọ si nnkan to wọpọ laarin awọn adiyẹ. Ni ọjọ ogbo rẹ, oorun ati ounjẹ jijẹ nikan ni Peanut ṣe lojoojumọ. Bakan naa lo fẹran lati ma a wo tẹlifisan pọ pẹlu ọmọ rẹ obinrin, Milli. Olowọ rẹ sọ pe o ma n dahun nigbakugba ti wọn ba pe orukọ rẹ. Arabinrin Marsi sọ pe fifun adiyẹ ni ounjẹ aṣaraloore, ati fi fun wọn ni aaye lati ṣe ere idaraya, ni ọna kan gboogi lati jẹ ki adiyẹ ni ẹmi gigun. O fikun ọrọ rẹ pe oun ma n fun adiyẹ naa ni vitamin D mọ omi wara to n mu, ati pe oun tun ma n fun un ni eso ati ewebẹ tutu ni ẹkọọkan Ṣaaju Peanut, adiyẹ kan, Muffy, ti kọkọ gba ami ẹyẹ gẹgẹ bi adiyẹ to dagba julọ ni aye. Ẹni ọdun mẹtalelogun ati aabọ ni Muffy nigba to ku.
"Alága káńṣù, Ọ̀jọ̀gbọ́n fásítì àti àwọn mìí sekúpa erin méjì,ẹyẹ àwòdì,Ìjọba pariwo síta,Ijọba apapọ lorileede Naijiria ti bẹrẹ iwadii lati mọ idi ti alaga kansuu kan ati awọn ọmọ ogun Naijiria ti ṣe sẹkupa erin meji Bẹẹ naa ni wọn l'awọn n tọ pinpin awọn eeyan kan to gbẹmi awọn ẹyẹ awodi meji kan to go lati ilẹ yuroopu wa si Naijiria. Ipinlẹ Kebbi, Sokoto ati ipinlẹ Oyo lawọn iṣẹlẹ iṣeku pa awọn ẹranko ati ẹyẹ wọnyii ti waye. Minisita f'ọrọ ayika Naijiria,Iziaq Salako lo sọ ọrọ yi di mimọ lasiko tó n ba awọn akọroyin sọrọ ni Abuja to si seleri pe ""ileeṣẹ ayika labẹ akoso mi yoo bẹrẹ iwadii lati ri pe awọn to wa nidi ṣiṣe iku pa awọn ẹyẹ ati ẹranko yi yoo foju wina ofin."" O ṣapejuwe iṣẹlẹ yi gẹgẹ bi eleyi to bani ninu jẹ pẹlu bi awọn eeyan ko ṣe bikita gbigbẹmi awọn ẹranko layika wọn lalae nidi. Ninu alaye rẹ Iziaq sọ pe awọn ologun ni Kala Balge ipinlẹ Borno lo sẹku pa erin kan nínú meji taa n wi yi. O si ni alaga ijọba ibilẹ lo pàṣẹ ki wọn sẹku pa  erin naa. Nipa erin keji, alaye ti Minisita ṣe ni pe Ọjọgbọn fasiti kan lati ile ẹkọ fasiti Ibadan n'ipinlẹ Oyo lo pa erin keji. Bakan naa Minisita salaye pe iroyin tun kan awọn pe awọn ẹyẹ awodi meji onírinajo lati Yuroopu to kọja ni ipinlẹ Kebbi ati Sokoto kan agbako iku lọwọ awọn eeyan kan. O ni "" ileeṣẹ wa n gbiyanju lati ri ẹrọ transmita ti wọn so mọ awọn ẹyẹ yi lẹsẹ lati ibiti wọn tí n fo bọ wa ki a baa le da wọn pada fawọn oniwadii Yuroopu to gbe iṣẹ ran awọn ẹyẹ yi"" Salako sọ pe iru iwa yi n ṣe akoba fun ayika to sì lo yẹ ki awọn ọmọ Naijiria mọ wi pe o tako adehun ti Naijiria buwọlu lati fi daabo bo awọn ẹranko ati ẹyẹ lagbaye. ﻿Minisita Iziaq Salako sọ pe labẹ ofin tàwọn ati awọn orileede mii lagbaye buwọlu, ṣiṣeku pa erin ati awọn ẹyẹ awodi yi t'awọn kakun ẹranko to wa ninu ewu ko ba oju mu. ""Didẹ ọdẹ, pipa,mimu tita tabi pipa awọn ẹranko to wa ninu ewu yi jẹ ẹsẹ ti wọn lè tori rẹ wọ awọn ti ba ṣe bẹẹ lọ si ile ẹjọ"" O kilọ pe ""ijọba ko ni faaye gba iru iwa buruku yi lati ọwọ ẹnikẹni tabi lati ọwọ awọn olugbe aaye kankan.Pipa tàwọn eeyan pa awọn ẹranko yi lọna aitọ safihan aibọwọ fun ẹmi awọn ẹranko"""
Bí Oọ̀ni ẹni ọdún 18 ṣe fún ara rẹ̀ lóyún tó sì bímọ,Awọn alaṣẹ ọgbà ẹranko ni Costa Rica ti tọka si ọ̀ọni kan to fun ara rẹ loyun. Aṣiri tu lẹyin to bi ọmọ kan to fi ìdá 99.9% gbogbo 'gene' ara rẹ jọ ọ. Iru nnkan bayii sábà wọpọ laarin awọn ẹyẹ, ẹja ati awọn ẹranko afàyàfà, àmọ́ kò sẹlẹ ri laarin awọn ọọ̀ni. Àwọn onimọ sayẹnsi sọ pe o le jẹ ajogunba lati ara àwọn to pilẹ̀ ìran. Oṣu Kini, ọdun 2018 ni abo ọọ̀ni kan to ti pe ọdun méjìdínlógún lati America, yé ẹyin naa ni ọgbà ẹranko Parque Reptilania. Sugbọn abiku ni ọmọ to wa ninu ẹyin naa pada ja sí. Ọdun meji ni ọọ̀ni naa wa nigba ti wọn gba a si ọgbà ẹranko naa, wọn si yàá si ọ̀tọ̀ ni gbogbo ọjọ́ aye rẹ. Nitori pe ọọ̀ni naa dá wà ni, awọn onimọ sayẹnsi lọgba ẹranko naa ranṣẹ si ikọ kan to mọ nipa oyún wúńdíá, ni ile ẹ̀kọ́ giga Virginia Polytechnic. Oyún wúńdíá ni wọn n pe ni parthenogenesis, ninu imọ sayẹnsi. Wọ́n ṣe agbeyẹwo ọmọ ti oọ̀ni naa bí, wọn si ri pe ìdá 99.9% ni awọn eroja 'gene' ara rẹ fi jọ ti iya rẹ - eyi tumọ si pe ko ní bàbá. Ninu akọsilẹ kan ninu Royal Society Journal Biology Letters, àwọn to ṣe iwadii naa sọ pe o ṣeéṣe kí oyun wundia ti máa waye laarin awọn oọ̀ni, lai si ẹni to mọ titi di asiko yii. Lòótọ́ ni ko tii si ẹni to mọ ìdí ti oyun wúńdíá fi n waye laarin orisirisi ẹ̀dá, ṣugbọn ọ̀rọ̀ nipa rẹ n jẹyọ ninu awọn iwe imọ sayẹnsi. Sugbọn ohun kan to daju ni pe o n sẹlẹ laarin awọn ẹ̀dá tí ìran wọn ti n tán l'ori ilẹ̀ ayé.
"Ọkùnrin kan gbé ọọ̀ni ní ìyàwó nítorí ètùtù ọrọ̀,Olori ìlú kekere kan ni orile-ede Mexico, ti gbe ọọ̀ni kan níyàwó, gẹgẹ bi etutu fun ọrọ̀ rẹpẹtẹ. Iroyin sọ pe ọọ̀ni naa to jẹ ọdun meje, ti wọn sọ orúkọ rẹ ni 'Little Princess' (ọmọọbabìnrin kekere') jẹ́ asoju òrìṣà kan to nii ṣe pẹlu ilẹ̀. Igbeyawo rẹ pẹlu olori ìlú naa , Victor Hugo Sosa, jẹ àpẹẹrẹ idapọ eniyan ati ara ọrun. Àṣà naa ti wa fun aimọye ọdun - o si wọpọ laarin awọn eeyan Chontal ati Huave nipinlẹ Oaxaca. Victor Hugo Sosa sọ fun awọn akọroyin pe igbeyawo naa jẹ idapọ àṣà ilu mejeeji. Ninu fidio igbeyawo naa, ọọ̀ni naa wọ aṣọ igbeyawo funfun, ti wọn si fà á le ọkọ rẹ lọwọ. Wọ́n fi nnkan di oọ̀ni naa lẹnu, lasiko ti ọkọ rẹ n fi ẹnu kò ó lẹ́nu. Èrò pọ̀ nibi ayẹyẹ igbeyawo naa, gbogbo wọn n jó, wọn n yọ̀. Olivia Perez to ṣe amojuto imura oọ̀ni naa sọ pe ""oọ̀ni naa jẹ ayaba, ọmọọbabìnrin to n pese omi, òjò, ati ìkórè irúgbìn to dara"". Fidio naa tun ṣe afihan bi wọn ṣe tun pàárọ̀ aṣọ ọrùn oọ̀ni naa, pẹlu orisirisi awọn nnkan iṣaraloge ti wọn to si ara rẹ. Ninu aṣọ tuntun yii ni ọkọ rẹ ti gbe e dání, to si n jó pẹlu rẹ."
Snake Market: Àwọn òńtàjà ní àwọn ń sin ejò fún títà ni, wọn kìí ko nínú igbó,Ọpọ eeyan lo maa n sa fun ejo, ti wọ̀n kii si jẹ rara. Amọ eyi ko ri bẹẹ ni ọja Agbalata nilu Badagry nitori ẹran ejo ni ojulowo ọja ti wọn n ta nibẹ. Awọn iyalọja to ba BBC Yoruba sọrọ salaye pe, lati awọn ilu nlanla nilẹ Yoruba ni wọn ti n wa ra ẹran ejo lọdọ awọn. Wọn ni awọn kii ko ejo ti awọn n ta ninu igbo, awọn maa n sin ejo fun tita ni. Bakan naa ni wọn salaye oniruuru anfaani ti ejo ati awọn ẹya ara rẹ n se fun ilera ọmọniyan. Ẹ ba wa kalọ lati mọ ọpọ anfaani ti ejo ni fun eeyan tẹẹ ba jẹ ẹ, ninu fidio yii.
Obìnrin tó bá Ẹkùn jà torí pé ó fẹ́ gbé ọmọ rẹ̀ farapa yánna-yànna,Obinrin kan ni agbegbe Madhya Predesh lorilẹede India lo ti dero ile iwosan lẹyin to gbiyanju lati doola ẹmi ọmọ rẹ, lọwọ ẹkun to fẹ pa jẹ. Archana Choudhary lo fi ọwọ mu ẹranko naa, ko to di pe awọn araalu ba da si ija naa. Lọwọlọwọ bayi, Iya ati ọmọ naa, ọmọ osu mẹẹdogun, wa ni ile iwosan. Iṣẹlẹ naa waye lọjọ Aiku ni ẹnu ibode Bandhavgarh nibi ibudo ẹranko naa. Oṣojumikoro to ba ileeṣẹ BBC sọrọ ni ẹranko naa ti gbe ori ọmọ obinrin naa si ẹnu, ni iya rẹ ba saare lati dola ẹmi ọmọ rẹ. Sugbọn o ni se ni ẹranko naa tun kọlu iya naa pẹlu. “Ẹkun ti gbe ori ọmọ ṣenu, to si n wọ lọ, ki iya rẹ to wọ ija pẹlu ẹranko naa. “Ariwo rẹ sita ni awọn olugbe yoku gbọ ti wọn fi jade sita lati ran lọwo, ti gbogbo wa si bọ sita lati le ẹranko lọ pẹlu igi ati okuta.” Awọn ti isẹlẹ naa soju wọn sọ siwaju pe iya ọmọ naa ni ẹkun maa se lese ni ọna ọfun, ti ọmọ rẹ si farapa ni ori. Dokita Misthi Ruhela ti ilu Jabalpur, to se ayẹwo iya ati ọmọ ni, ipo ti iya ọmọ naa wa ko dara rara nitori ọgbẹ ti Ẹkun naa fun pọ gan ni. Sugbọn o ni ọmọ wa ni alaafia, ti iya ati ọmọ si ti bẹrẹ si ni maa gba itọju Idunkoko awọn ẹkun lo ti fa ọpọlọpọ awuyewuye ni awọn agbegbe kan lorilẹede India. Ajọ to n ri akoso igbo ọba ni o jẹ ipenija fun awọn lati sawari Ẹkun to sa wọ aarin ilu naa. Osise ajọ, naa, Sanjeev Srivastava sọ fun ileeṣẹ BBC pe, awọn ti ṣe eto lati ri pe awọn sawari ẹranko naa lati dena irufẹ iṣẹlẹ naa. Nise ni ọrọ di koni ile gbe ile rẹ  lẹyin ti amọtẹkun ya wọ agbegbe Karnataka, lorilẹede India. O ti to ọjọ mẹtadinlogbọn ti awọn olugbe agbegbe naa ti bẹrẹ lati sawari ẹranko ọhun , ti o si ti ṣe eeyan lese ni ariwa agbegbe Karnataka. Awọn olugbe agbegbe naa ni ọpọ igba ni awọn ri ẹranko ọhun to si ti mu ibẹru bojo ba pupọ lara awọn. Ileeṣẹ to risi amojuto igbo lorilẹede India ni awọn ti ran akọsẹmọsẹ nipa eranko toto ọọdurun si agbegbe lati sawari amọtẹkun naa pẹlu igbagbọ lati dapada si ninu igbo to ti wa sugbọn igbinyanju wọn ko ti fẹ ẹnu re sọrọ. Iṣẹlẹ yii ni awọn ọmọ ẹgbẹ alatako n sọ pe o waye lẹyin ti minisita to n ri si amujuto igbo fi ipo silẹ. Ọkan lara awọn osisẹ ileeṣẹ to n ri si amujuto igbo, Vijayakumar Gogi sọ fun BBC pe ogunlọgọ awọn osisẹ igbo ni wọn ti wa ni ayika agbegbe naa lati sawari amọtẹkun ọhun. Amọtẹkun naa ni wọn sapejuwe gẹgẹ bi ẹranko to tiju sugbọn iroyin laipe ti safihan bi awọn eranko naa se bẹ wọ awọn agbegbe kan wo ninu igbinyanju wọn lati sawari ounjẹ. Sanya Gubbi, onimọ nipa ẹranko ti wa rọ awọn olugbe agbegbe naa lati ma ṣe foya ati pe ti wọn ba fi ara balẹ fun ẹranko, o ṣeṣe ki o ma ṣe ẹnikẹni ni ijamba. Gubbi ni koko niki a pe akeyesi awọn si iwuwasi ẹranko to ṣe ọpọlọpọ anfani fun wọn lati ba ẹranko gbe.
Ìlẹ̀kùn kan ni kò padé tán, tí Kìnìún fi jáde dojú kọ obìnrin tó fẹ́ fun ní oúnjẹ - Fásitì OAU,Awọn alasẹ ile ẹkọ Fasiti Obafemi Awolowo, ti sọ kọkọrọ si gbagede ọgba ẹranko to wa ni ọgba ile ẹkọ naa lẹyin ti kiniun, ẹni ọdun mẹsan an ṣekupa ẹni to n tọju rẹ. BBC Yoruba kan si ile Ẹkọ Fasiti Obafemi Awolowo niluu Ile-ife, lati mọ ohun to waye nipa isẹlẹ laabi to ṣẹlẹ si Ologbe Olabode Olawuyi ẹni ti Kininu pa ní ọjọ Aje ọjọ Kọkandinlogun osu Keji Ọdún 2024. Nigba to n ba akọroyin BBC sọrọ, Alukoro Fasiti Obafemi Awolowo nilu Ile-ife Abiodun Olarewaju sọ wi pe Isẹlẹ naa jẹ ibanujẹ ọkan fun gbogbo osisẹ ati akẹkọọ Fasiti naa. O ni Iku oniku ní Ologbe Olabode Olawuyi gba ku. Alukoro naa tun tesiwaju ninu ọrọ wi pe, Ologbe Olabode Olawuyi ki se oun ni Kiniun naa doju ija kọ. Arabinrin kan to jẹ osisẹ inu ọgba ẹranko ni Kininu naa doju ija kọ. Eyi lo mu ki Ologbe Olabode Olawuyi tiraka lati gba Arabinrin naa silẹ lọwọ Kininu naa. Loju ẹsẹ ni Kininu naa pa oju da si Ologbe Olabode Olawuyi to si pa patapata. Alukoro Abiodun tun sọ wi pe, Ologbe Olabode Olawuyi ti lo Ogun Ọdun nibi isẹ, bẹẹ naa si ni o ti lo ọdun mẹwaa nibi ti wọn n ti se itọju awọn ẹranko naa. Lotitọ awọn mejeji ko ṣẹṣẹ maa fun Kininu naa lounjẹ sugbọn, ilẹkun kan ni ko tii tan, lakoko ti wọn fun Kininu naa lounjẹ. Abiodun Olarewaju tun sọ wi pe, awọn n duro de ẹbí Ologbe Olabode Olawuyi lati mu ọjọ ti wọn yoo se eto isinku Ologbe naa. BBC Yoruba tun tesiwaju lati ba Ẹbi Ologbe Olabode Olawuyi kẹdun ati lati gba ọrọ lẹnu wọn. Sugbọn, wọn ko fi aye silẹ fun ohunkohun rara. Oju ija ni wọn gbe pade wa.
Kìnìún fa òṣìṣẹ́ fáṣítì OAU ya lẹ́yìn ọdún  mẹ́sàn-án tó ti ń fún-un ní oúnjẹ,Osisẹ ilẹ ẹkọ fasiti Obafemi Awolowo niluu Ile Ife, Olabode Olawuyi, ti padanu ẹmi rẹ sọwọ kininu to ti n sin fun ọdun mẹsan an. Atẹjade ti agbẹnusọ ilẹ ẹkọ fasiti naa, Abiodun Olarewaju fi lede fun awọn akọroyin, Olawuyi lo jẹ onimọ nipa ẹranko, to si ti n ba ile ẹkọ naa sisẹ fun ọpọlọpọ ọdun ni ẹka ile ẹkọ to n mojuto awọn ẹranko ninu igbo, ‘Zoo’. Olarewaju ni kininu, to jẹ ẹni ọdun mẹsan an, kọlu Olawuyi lasiko to n fun un ni ounjẹ ni gbagede ẹranko to wa ninu ile ẹkọ Fasiti Obafemi Awolowo. Gẹgẹ bi Olarewaju ṣe salaye, gbogbo osisẹ yooku to wa ni ibi ti isẹlẹ naa ti waye  saa gbogbo akitiyan ati agbara wọn lati dola ẹmi Olawuyi sugbọn ẹranko kininu naa ti gba ẹmi lẹnu ọga wọn. “Kete ti iṣẹlẹ naa sẹlẹ ni a fi to Ọga agba fasiti, Ọjọgbọn Adebayo Simeon leti, to si ni lati kuro nibi ipade to n dari lati lọ wo nhun to waye . “Ọga agba Fasiti pasẹ pe ki gbogbo ẹka ilera to wa ni ile ẹkọ saa akitiyan wọn lati dola ẹmi Olawuyi sugbọn pabo lo jasi. “Isẹlẹ yii lo fa ti a fi gba ẹmi eranko kininu naa. “Olawuyi ti n tọju awọn kininu yii lati ọdun méan an sẹyin sugbọn o bani lọkan jẹ pe kininu naa ṣekupa ẹni to ti n fun wọn ni ounjẹ jẹ. “Awọn alasẹ fasiti ti ransẹ ibanikẹdun si awọn mọlẹbi oloogbe, to si rọ wọn lati gba pe a mu wa Ọlọrun ni.” Olarewaju wa fikun pe Ọga Fasiti ti pasẹ pe ki iwadii lori ohun to sokunfa iku Olabode Olawuyi bẹrẹ ni kiakia .
"Ajá pa ọmọ ìkókó, ṣe ìyá léṣe ní Ìpínlẹ̀ Osun,Obinrin kan to ṣẹṣẹ bi ọmọ tuntun ti ọpọ mọ si Iya Basira ni awọn meji kan ṣe ikọlu si, ti wọn si yọ ọmọ lẹyin rẹ ni agbegbe Halleluyah, Iso Osun nipinlẹ Osun. Isẹlẹ ọhun lo waye ni bii ago mẹta ọsan, ti awọn aja meji ọhun si ṣekupa ọmọ ikoko lasiko ti wọn ṣe ikọlu si iya rẹ. Oṣojumikoro, to ba ileeṣẹ iroyin Abẹle The Punch sọrọ ni bi iya ọmọ ṣe n gbiyanju lati doola ọmọ rẹ ni awọn Aja naa bẹrẹ si ni bu u jẹ, ti a ko si le sọ nnkankan. ""Gbogbo wa kan wo, Awọn ni wọn fo ferese jade kuro ni ile kan ti ko si ẹnikẹni ni ibẹ ti wọn yọ ọmọ lẹyin Obinrin naa."" ""Ọmọ yii ko ju ọmọ oṣu marun un lọ. Bi Iya ṣe n ṣe akitiyan lati doola ẹmi ọmọ ni awọn Aja naa n bu u jẹ, ti wọn si ṣekupa ọmọ naa"". ""Awọn to ni awọn Aja ni awọn eeyan adugbo mọ, ti a si ti n pe ẹrọ ibanisọrọ wọn ṣugbọn ko lọ. Ẹru ba gbogbo wa ni adugbo, a si ti fi ọrọ naa to ileeṣẹ Ọlọpaa Estate niluu Osogbo leti."" Agbẹnusọ fun Ileeṣẹ Ọlọpaa nipinlẹ Osun, Yemisi Opalola fi idi isẹlẹ naa mulẹ, to si ni ileeṣẹ awọn ti bẹrẹ si ni wa awọn to ni Aja ọhun. ""Ọlọpaa ti gbọ si isẹlẹ yii. A ti bẹrẹ si n wa awọn olowo awọn Aja naa. A o rii pe a fi otitọ mulẹ."""
"TAMPAN máa ṣe ohun mánigbàgbé lórúkọ Olóògbé Olofa Ina - Latin,Aarẹ ẹgbẹ awọn onitiata, TAMPAN, Bolaji Amusan ẹni ti gbogbo eeyan mọ sí Mr Latin ti sọ pe ẹgbẹ oṣere tiata lapapọ maa ṣe nnkan mánigbagbe lorukọ Oloogbe Adedeji Aderemi, ti ọpọ mọ si Olofa Ina. Latin to sọ eyi níbi àdúrà ọjọ́ mẹjọ tó wà ní ìlú Ede, ìpínlẹ̀ Osun  juwe oloogbe naa bí ẹni tó ní ìwà tó dara pupọ, to si kopa ribiribi ninu iṣẹ tiata. Níbẹ̀ ni Mr Latin tun ti rọ gbogbo awọn ọmọ ẹgbẹ òṣèré tiata lapapọ lati ni inu kan naa ati ero kan fun idagbasoke ẹgbẹ naa. Awọn èèkàn nínú ẹgbẹ́ òṣèré tíátà ló peju pesẹ si ilu Ede láti ṣe ẹyẹ ìkẹyìn fún Olofa Ina to dagbere faye ni ọjọ Kẹrin oṣù Kìíní ọdún 2024. Lara awọn agba òṣèré tó bá BBC News Yoruba sọrọ nípa olóògbé Olofa Ina ni Samson Eluwole ẹni tí gbogbo eeyan mọ sí Jinadu Ewele. Jinadu Elewe ṣe apejuwe Olofa ina gẹgẹ bii opo pataki lawujọ òṣèré tiata Yoruba. ""Ka to le ri erin odigbo, eyi to tumọ si pe ka to le ri eeyan bii Oloogbe Olofa Ina ninu ẹgbẹ òṣèré tiata yoo lagbara."" Jinadu Ewele tun sọ pe, oloogbe Olofa Ina jẹ ọlọpọlọ pipe, oloye eeyan, olukọtan ọgbọn àti onisuuru eeyan lawujo òṣèré tiata. Ọjọgbọn Siyan Oyeweso sọrọ nipa Oloogbe Olofa Ina, pe oloogbe Olofa Ina jẹ ọmọluabi eeyan ati olufẹ ilu Ede. Ọjọgbọn Siyan Oyeweso tun sọ pe, ki wọn to le fi eeyan jẹ oye ninu ilu, iru eeyan bẹẹ ni lati jẹ ẹni rere. O kọminú pé nǹkan ńlá lo sọnù ni ilu Ede bí àwọn ṣe pàdánù Olofa Ina nitori ó ṣeéṣe kí àwọn má ríi  eeyan bii Olofa Ina lagbo òṣèré tiata tí yóò jẹ́ ọmọ bíbí ìlú Ede. Ninu waasi rẹ, Alhaji Abdullahi Olorunlomoeruẹ rọ awọn ẹgbẹ òṣèré tiata lati ṣe ara wọn lọkan gidigidi. Alhaji Olorunlomoeruẹ tun rọ wọn lati jawọ ninu iwa to le mu abuku ba iṣẹ wọn ati awọn iwa to le ṣàkóbá fun ẹni kọ̀ọ̀kan wọn bíi a n gbẹ ara ẹni lẹ́sẹ̀. Alfa náà tun ṣèkìlọ̀ fún awọn ọmọ Oloogbe láti ṣe ara wọn lọkan ki orúkọ rere ti Baba Olofa Ina ti fi silẹ ko ma bajẹ lẹ́yìn ikú bàbá wọn. Oni, ọjọ kejila, oṣu Kini, ọdun 2024 ni adura ọjọ kẹjọ, Fidau, yoo waye fun agba oṣere tiata Yoruba to di oloogbe, Adedeji Aderemi, ti ọpọ mọ si Olofa Ina. Ṣaaju ni awọn mọlebi oloogbe naa ti kọkọ sìn oku rẹ ni ilana ẹsin Musulumi. Alẹ Ọjọbọ, ọjọ kẹrin, oṣu Kinni, ọdun 2024, ni iroyin jade pe agba oṣere, Oloye Adedeji Aderẹmi ti ọpọ mọ si Ọlọfa ina ti jade laye. Eni odun metalelaadorin ni agba òoṣere naa ki ọlọjọ to de. BBC Yoruba ti lọ sile oloogbe, nibi ti akọroyin wa ti ba awọn ẹbi rẹ sọrọ Ọkan lara awọn iyawo oloogbe Aderemi to ba BBC sọrọ, Arabinrin Modinatu Aderemi, to tun jẹ iyawo kekere sọ pe ni nnkan bi aago meje aabọ alẹ Ọjọbọ ni ọkọ oun dakẹ. Wọn bi Adedeji Aderemi ni ọjọ kẹẹdogun, oṣu Karun-un, ọdun 1950, ni agboole Jagun-Olukosi niluu Ede, nipinlẹ Osun. Baba Olofa Ina lọ si ile ẹkọ alakọbẹrẹ St. Peters Anglican Primary School. Lẹyin naa lo lọ si ile ẹkọ girama Baptist Modern Secondary School. Ṣaaju ko to o di oṣere, o kọ iṣẹ gbẹnagbẹna, ti wọn n pe ni Carpentry ni ede Gẹẹssi lọdun 1965 si 1970. I Omode Idaamu Otunba Ewe Orun Kabiyesi Olodumare Mayegun, Ejo Ngboro Lisabi Agbongbo Akala, ati awọn mii."
""
Mo ti kú tán, kí áwọn dókìtà tó ó rí ẹ̀mí mi dù padà - Kollington Ayinla,Agba akọrin Fuji, Kolawole Rasaq Ilori, ti ọpọ mọ si Kollington Ayinla, ti kede sita pe aaye ni oun wa o. Eyi waye lẹyin ti iroyin jade ni opin ọsẹ to kọja pe ẹsẹ kan aye, ẹsẹ kan ọrun ni ẹni ọdun marundinlọgọrin naa wa. Iroyin naa sọ pe aisan gbẹmigbẹmi lo da agba ọjẹ naa gunlẹ, to si jẹ pe afẹfẹ oxygen lo fi n mi. A gbọ pe digbadigba ni wọn sare gbe e lọ si ileewosan aladani kan ni agbegbe Alagbado nipinlẹ Eko, ko o di pe wọn dari rẹ si ileewosan ikọṣẹ iṣegun oyinbo to jẹ ti fasiti ipinlẹ Eko, LASUTH, ni agbegbe Ikeja. Amọ nigba ti yoo fi di alẹ ọjọ Isẹgun, ara rẹ ti n ya. Botilẹ jẹ pe ko sọ iru aisan to fẹ ẹ gba ẹmi lẹnu rẹ, awọn iroyin kan ti BBC ko le fidi mulẹ sọ pe aisan itọ ṣuga to ti n ba a finra lati ọjọ pipẹ lo fa sababi. Ninu fidio kan ti akọwe ikede ati iroyin fun gomina ipinlẹ Eko, Gboyega Akosile, fi sita lori ayelujara, o jọ pe ara Kollington ti n ya. Ninu fidio naa ni Kollington ti ṣalaye pe ọpẹlọpẹ awọn oṣiṣẹ ileewosan to gbiyanju fun oun, bi bẹẹkọ oun i ba ti jẹ ọlọrun ni pe. “Gbogbo eeyan ro pe mo ti ku ni, amọ emi naa re e ti mo n sọrọ. “Mo wa laye lonii nitori atilẹyin Ọlọrun, gomina ipinlẹ Eko, ati awọn oṣiṣẹ ileewosan Lasuth.” Ogunjọ, oṣu Kẹjọ, ọdun 1949 ni wọn bi Abdulrasaq Kolawole Ilori 'Kollington Ayinla' niluu Ilota, nipinlẹ Kwara. Alhaji Kolllington jẹ ọkan gboogi lara awọn to pilẹ orin Fuji ni Naijiria. Lati nnkan bi ọdun 1962 ni iroyin sọ pe o bẹrẹ si kọ orin. Bi orin Fuji ṣe n gbajumọ si i, ni ede aiyede n waye laarin oun ati agba olorin miran to ti di oloogbe, Alhaji Sikiru Ayinde Barrister, lori ẹni to jẹ olori Fuji. Ọpọlọpọ awo orin ni Kollington ti ṣe jade. Lara wọn ni Ironu Ko Papo Fuji Ropopo Fuji '78 Organisation Oro Idigo Omo Mi Gbo Temi Lagos All Routes Lakukulala Ogun Onire Emi Ni Ojo B'Aoku Ise O Tan Emi Ni Ojo Omu Iya Dun Ọjọ ti pẹ ti ariyanjiyan ti ma n waye lori ẹni to da orin Fuji kikọ silẹ ni pato, paapaa laarin oun ati sikiru ayinde Barrister. Eyi jẹ ọkan lara nnkan to n fa orogun owo laarin awọn agba oni Fuji. Amọ ninu ifọrọwanilẹnuwo kan to ṣe pẹlu BBC Yoruba lọdun 2020, Alhaji Kollington Ayinla sọrọ lori bi Fuji ṣe bẹrẹ. Ninu ifọrọwerọ rẹ pẹlu ileeṣẹ FUJI: A Opera, Kollington gba pe oloogbe Ayinde Barrister lo da ere Fuji silẹ nigba ti oun tẹ le e ninu iṣẹ orin Fuji. Nibi akanṣe eto naa to waye ni Alliance Francaise de Lagos/The Mike Adenuga Center, Ikoyi, Kollington sọ pe orin Fuji ti kọja bẹẹ lasiko yii. Kollington ṣalaye pe oun ko lero pe orin Fuji le di gbajugbaja orin bi o ti da lonii. ''Orin gidi ni orin Fuji, o ti kan kaakiri gbogbo agbaaye bayii, gbogbo eeyan ni Naijiria lo fẹ kọ orin Fuji bayii,'' Kollington lo sọ bẹẹ. Alhaji Kollington fikun ọrọ rẹ pe ijinlẹ ede Yoruba lawọn maa n fi kọ orin Fuji ṣugbọn laye ode oni ''awọn ọmọ wa ti fi ede oyinbo si orin Fuji lati le jẹ ko jẹ itẹwọgba sii kaakiri agbaaye.
Sinimá Funke Akindele, 'A Tribe Called Judah' tó mi ìgboro tìtì fi ìtàn lélẹ̀ pẹ̀lú bó ṣe pa ₦1bn wọlé,Fiimu Nollywood kan ti fi itan lelẹ gẹgẹ bi fiimu  akọkọ ni Naijiria ti yoo pa biliọnu kan Naira wọle lati awọn ile iworan sinima ni Naijiria. Owo yi ṣe dede $1.1m tabi  £900,000. Ọsẹ mẹta ni fiimu A Tribe Called Judah fi pitu yi lati ọwọ ilumọọka oludari fiimu ati oṣere nii Funke Akindele. Funke Akindele ti wa fi ikini ranṣẹ si awọn ololufẹ rẹ fun aṣeyọri yi. Loju opo ayelujara Instaagram rẹ, ilumọọka onisinima naa fi imoore  rẹ han to si sọ pe ''O ṣe Ọlọrun! Naijiria mo dupẹ! Ghana mo dupẹ'' Aṣeyọri yi ti wa fi ẹsẹ oṣere ẹni ọdun mẹrindinlaadọta yi rinlẹ gẹgẹ bi oṣere Nollywood to pa owo julọ pẹlu fiimu rẹ. Bi 'A Tribe Called Judah' ṣe n ba lọ, o dabi ẹni pe yoo bo awọn fiimu lati ilẹ okere Hollywood mi ti wọn ṣafihan wọn ni sinima Naijiria mọlẹ nipa iye to pa wọle. Black Panther: Wakanda Forever lo ṣaaju di ipo yi mu tẹlẹ gẹgẹ bi fiimu to pawo wọle julọ ni sinima Naijiria. Ileeṣẹ to n ṣe alabapin fiimu naa FilmOne Entertainment sọ pe ''kii kan ṣe ọrọ iye awọn to wo fiimu yi lo ṣe pataki bi kii ṣe pe agbara itan ti wọn sọ ninu rẹ ati igbelarugẹ aṣa ati ifarajin sinima Nollywood ni Naijiria'' Ileeṣẹ naa kan saara si Akindele to si ni o ti gun oke agba bayii gẹgẹ bi onkọtan ere sinima ni Naijiria. Jakejado ni awọn onwoye n gboṣuba kare fun fiimu naa loju opo awọn to mọ riri sinima. Fiimu yi ṣafihan itan abiyamọ ọlọmọ marun un kan to n koju inira to pete lati ja ile ifowopamọ kan lole. Funke Akindele sọ pe igbiyanju iya to bii lo jẹ gẹgẹ bi iwuri lati kọ itan yi. Mama rẹ ti di oloogbe.
Wo àwọn tó fẹ̀sùn olè kan Lizzy Anjorin, àti ohun tí ọlọ́pàá ń ṣe fún wọn lọ́wọ́lọ́wọ́,Ko din ni afurasi mẹfa ti ileeṣẹ ọlọpaa ipinlẹ Eko wọ lọ si ileẹjọ Majisireeti to wa ni Lagos Island, ipinlẹ naa l’Ọjọbọ, ọsẹ lori ẹsun ibanilorukọ jẹ. Awọn mẹfa yii ti wọn n ta ọja ninu Ọja Ọba Akintoye to wa ni Lagos Island la gbọ pe wọn doju ija kọ gbajugbaja oṣerebinrin Yoruba naa iyẹn, Elizabeth Anjọrin-Lawal, ẹni tọpọ mọ si Liz Anjọrin. Qudus Jokogbọla, Suru Ọlawale, Edu Shakirat, Fausat Mohammed, Kafayat Ahmẹd, ati Ọpẹrẹ Simiat Morẹnikẹ lorukọ mẹfẹẹfa ti wọn kawọ pọyin rojọ niwaju Onidajọ A.A. Paul. Bi ẹ ko ba gbagbe, laipẹ yii ni fọnran kan jade sori ikanni ayelujara kaakiri, nibi ti awọn kan ti n fi ẹsun jibiti kan Liz Anjọrin. Ninu fọnran ọhun, wọn sọ pe Liz Anjọrin ra ọja to to ẹgbẹrun lọna aadọrun-un (N90,000) naira, ṣugbọn kaka ko san owo fun wọn, ayederu owo lo fi ranṣẹ lati ori foonu ẹ si wọn, to si salọ. Eyi ni wọn lo bi Liz Anjọrin ninu, to fi gba teṣan ọlọpaa lọ lati fi ẹjọ sun, ti awọn ọlọpaa si pada lọ ko gbogbo wọn. Ṣaaju asiko yii ni Liz funra ti kọkọ gba ori ikanni ayelujara ti Instagram rẹ lọ, nibi to ti lọ ṣalaye pe irọ ni wọn pa mọ oun, ati pe wọn kan fẹẹ ba oun lorukọ jẹ lasan ni. Agbefọba Ṣọla Samuel to fẹsun kan awọn eeyan naa niwaju ile-ẹjọ jẹ ko di mimọ pe mẹjọ ni gbogbo awọn to wa ninu iwe ẹsun, ṣugbọn to sọ pe awọn meji yooku ti na papa bora. Samuel ni nnkan bi aago kan aabọ ọsan ni wọn purọ mọ Liz Anjọrin, ti wọn si yẹyẹ rẹ, pẹlu bi wọn tun ṣe lu lalubami, nibi to ti farapa gidi gan an. O sọ siwaju pe iwa ti awọn eeyan naa hu tako iwe ofin ọdaran ni dida alaafia ilu laamu ni abala 411 ati 413; pẹlu abala 168(d) ati 170(b) ti ipinlẹ Eko lọdun 2015. Loju ẹsẹ ni awọn mẹfẹẹfa naa ti sọ pe awọn ko jẹbi ti wọn fi kan awọn. Agbẹjọro awọn olujẹjọ yii, Ade Oshodi wa rọ ile-ẹjọ lati foju aanu wo wọn nipa gbigba beeli wọn, nitori pe ontaja ni wọn. Nigba to n paṣẹ, Onidajọ A.A. Paul ni ki ẹnikọọkan wọn lọ san ẹgbẹrun lọna igba naira pẹlu oniduro kọọkan ki wọn too gba beeli wọn. Bakan naa lo ni ki wọn ṣi wa ni ọgba ẹwọn titi digba ti wọn yoo fi ri awọn amuyẹ naa pe, ati pe awọn oniduro wọn gbọdọ jẹ awọn to n san owo ori wọn deedee nipinlẹ Eko. Onidajọ Paul wa sun igbẹjọ siwaju di ọjọ kọkanla, oṣu kẹta, ọdun 2024. Ni ọjọ Iṣẹgun ni iroyin kan bọ si ori ayelujara eyi to so rọ mọ gbajumọ oṣere sinima, Lizzy Anjọrin. Ohun ti iroyin naa sọ ni pe awọn kan fi ẹsun kan an pe o ṣe ayederu ifoworanṣẹ ti oyinbo n pe ni ‘transfer’fun onibara rẹ kan to ra ẹṣọ obinrin lọwọ rẹ. Ko si ṣẹyin fọnran fidio kan to lu sita nibi tawọn kan ti sọ pe awọn ọlọja to n ta goolu lọja kan n ṣe fakinfa pẹlu Lizzy pe o ra goolu ko fẹ san owo. Fọnran fidio yi taa ri loju opo ayelujara ṣafihan eeyan kan to jọ Lizzy Anjorin to si fi ibomu nose mask ṣẹnu. A ko gbọ nkan ti wọn n sọ ninu fidio yi tori pe ohun orin ti wọn fi sabẹ fidio naa nikan lo jade sita taa n gbọ. Amọ akọle ti o ba fidio naa n ṣalaye pe Lizzy Anjorin ni awọn ontaja n ba fa surutu lori ẹsun pe o fi ayederu alati san owo ọja goolu to ra. Ninu fidio mii ti a ti gbọ ohun awọn eeyan to n sọrọ nibẹ, awọn eeyan n darukọ Lizzy Anjorin gẹgẹ bi ẹni to wa ninu fidio naa. Ohun eeyan kan n beere pe ''elo ni?'' ti ẹlomiran si dahun pe ''90k'' Loore koore ninu fidio naa ni a n gbọ ti eeyan kan n sọ pe ''Lizzy Anjorin ni.Ohun ni'' A tun ri ninu akọle ti eeyan kan kọ sabẹ fidio yi wi pe ọja Akinyosoye International Market ni ilu Eko ni iṣẹlẹ yi ti waye. Ati fido kini ati ẹlẹẹkeji la ko le fidi ọrọ mulẹ lori wọn amọ Lizzy Anjorin naa ti jade sita lati sọrọ nipa ohun to waye Gbolohun to gbẹnu Lizzy Anjorin ree ninu fidio to gbe si oju opo rẹ nipa iṣẹlẹ to waye yi. Ninu fidio naa to gbe sita ni ọjọ Aje, a ri oju Lizzy Anjorin kedere to si n tẹnumọ pe ẹnikan ''Ṣẹpẹtẹri'' lo gbiyanju lati ka ẹsun si oun lọrun. O ni ''Ṣe o ri nkan to ṣẹlẹ lonii? O wa jẹ ki n ranti bo ṣe palẹmọ Egbegbe,ọgbọn kan naa lo lo'' Ẹgbẹgbẹ ti Lizzy Anjorin n darukọ yi ni Seun Egbegbe to jẹ gbajugbaja oludari sinima ti wọn fẹsun kan ninu fidio kan pe o fẹ fi ọgbọn gbajuẹ ji foonu Iphone mẹsan ni Computer Village nigba naa lọhun. Lizzy Anjorin sọ pe ọgbọn yi kole ṣiṣẹ nitori pe wọn sọ pe foonu ni Seun Egbegbe lọ ra ti wọn fi mu ti oun ko si lọ ra foonu. O ni ni toun, nkan elo aṣọ riran loun lọ ra lọja nigba ti iṣẹlẹ yi fi waye. Lizzy fi kun pe ọja ẹgbẹrun mọkanlelaadọrun Naira loun ra ti ọkọ oun si fi owo ranṣẹ si akanti ẹni to taja fun. O sọ pe ''mo beere lọwọ arakunrin naa pe ṣe o ri owo ti wọn fi ranṣẹ o si sọ pe rara.Ni mo ba fi kuro nibẹ. Mo lọ fun nnkan bi wakati meji ki n to pada sibẹ. Mo tun beere pe ṣe o ti ri owo naa to si sọ pe oun ti rii. Lẹyin igba naa ni mo kuro nibẹ.”
"Gbajúgbajà òṣèré tíátà, Adejumo Lewis jáde láyé,Gbajugbaja oṣere tiata, Dejumo Lewis tí jade laye. Agba oṣere naa lo ọgọrin ọdun ni oke eepẹ. Saidi Balogun, gbajumo oṣere tiata lo kede ipapoda Lewis lori opo ayelujara rẹ lọjọ Satide. O gbe fọnran oloogbe naa síta, to si, sọ pe ""Od'igba, kí Ọlọrun tẹ ọ safẹrẹ rere, RIP"" Ohun to sokunfa iku Lewis ni ko ti han si araye bayii. Ọpọ awọn oṣere tiata ni ọkùnrin ati obinrin lo bọ sori ayelujara lati saro eeyan wọn to lọ. Lewis jẹ gbajumo oṣere tiata, o kopa ninu ere sinima 'The Village Headmaster lati ọdun 1968 si 1988, to jẹ pe oun lo kopa gẹgẹ Kabiyesi ninu sinima naa. Awọn sinima mii to jẹ ti Lewis ni “A Place in the Stars” (2014), “Crossroads” (2020), and “Power of 1” (2018),"
""
Wo àwọn gbajúmọ̀ òṣèré tó jáde láyé láàrín oṣù díẹ̀ sẹ́yìn,Ọjọ ti a ba ku, la a dere, eeyan o ṣunwọn laaye. Ọpọ ninu awọn oṣere tiata papaa jùlọ awọn to jẹ Yoruba lo jade laye laipẹ yii eyi ti o jẹ iyalẹnu fun ọpọlọpọ eeyan. Ẹkun sọ lagbo awọn oṣere Yoruba lopin ọsẹ to kọja nigba ti iroyin kan jade pe gbajugbaja oṣere tiata ati adẹrinposonu nii Tolani Quadri Oyebamiji ti ọpọ mọ si Sisi Quadri ti dagbere faye. Yatọ si Sisi Quadri, oun to ṣe ni laanu ni pe awọn gbajumọ oṣere mii, ti aye gba ti wọn, naa ku laarin oṣu mẹfa si oṣu meje sẹyin. Nitori naa la ṣe ṣe akojọpọ yii lati ran awọn ololufẹ wọn leti nipa wọn. Lọjọ Ẹti tii ṣe ọjọ kinni oṣu Kẹta ọdun yii ni iroyin bẹrẹ si tan kaakiri oju opo ayelujara nipa iku rẹ. BBC Yoruba kan si ọkan lara awọn to kọkọ kede iku rẹ loju opo ayelujara Otunba Adekunle Abolade ti gbogbo aye mọ si Dodo Ede. Lojuopo rẹ to ti kede iku Sisi Quadri, o sọ pe oun ṣẹ́ṣẹ wo fiimu ti Sisi Quadri ti kopa ninu rẹ Anikulapo tan ni lowurọ oni. O ni Sisi Quadri ku ninu fiimu naa to siti wa pada jade laye loju aye gangan. Ninu alaye rẹ to ṣe Dodo Ede ni ilu Ogbomosho ni Sisi Quadri dakẹ si ati pe ni ile iwosan fasiti Ladoke Akintola lo ti n gba itọju lori ailera to n koju lẹnu lọọlọ yi. Ọkan lara awọn aburo oloogbe Sisi Quadri, Oyebamiji Muktar, ṣalaye fun BBC Yoruba bi iku oloogbe naa ṣe waye. Okunrin naa sọ pe awọn ti kọkọ gba ipe kan pe o ṣubu nibi to ti n ṣere ori itage lọwọ ki wọn to gbe wale. O ni “ni ọjọ kọkandinlogun, oṣu Keji, ni wọn pe wa pe wọn ṣubu nibi ti wọn ti n ṣere itage lọwọ, aburo wa dẹ lọ gbe wọn nibẹ wale. “A gbe wọn lọ sile iwosan, wọn si ṣe ayẹwo fun nibẹ, wọn si sọ pe aisan iba ni wọn ni, wọn si ṣetọju wọn nibẹ. Yatọ si aisan iba ti Sisi Quadri ni, aburo rẹ ọhun tun sọ fun BBC pe o ni arun ọgbẹ inu amọ wọn n tọju rẹ. Muktar sọ pe oloogbe naa ṣi fi owo ranṣe si awọn lọjọ kejidinlogun, oṣu Keji, ọdun 2024 yii pe ki wọn fi gbẹ kọngadẹrọ ni iranti iya wọn to di oloogbe ni nnkan bii ọdun kan sẹyin. O fi kun ọrọ rẹ pe oloogbe naa kii sinmi lẹyin ọpọlọpọ iṣẹ amọ awọn mọlẹbi rẹ maa n gbiyanju lati ri daju pe o n sinmi, koda, awọn ti fi akoko igba kan pa foonu rẹ ri ki wọn ma baa pe fun iṣẹ. Gbajumọ eekan osere tiata, Oloye Adedeji Aderẹmi ti ọpọ mọ si Ọlọfa Ina ti jade laye ni aṣalẹ Ọjọbọ, ọjọ kẹrin, oṣu Kinni, ọdun 2024. Ẹni odun metalelaadọrin ni agba oṣere naa ki ọlọjọ to de. Wọn bi Adedeji Aderemi ni ọjọ kẹẹdogun, oṣu Karun-un, ọdun 1950, ni agboole Jagun-Olukosi niluu Ede, nipinlẹ Osun. Baba Olofa Ina lọ si ile ẹkọ alakọbẹrẹ St. Peters Anglican Primary School. Lẹyin naa lo lọ si ile ẹkọ girama Baptist Modern Secondary School. Ṣaaju ko to o di oṣere, o kọ iṣẹ gbẹnagbẹna, ti wọn n pe ni Carpentry ni ede Gẹẹssi lọdun 1965 si 1970. Bakan naa ni Olofa Ina ṣiṣẹ gẹgẹ bi oṣiṣẹ ijọba ni ileeṣẹ to n ṣe awọn akanṣe iṣẹ ati igbokgbodo ọkọ niluu Ibadan. O sẹ iṣẹ naa laarin ọdun 1970 si 1977. Iroyin sọ pe ni gbogbo asiko yii ni oloogbe Aderemi ti n ṣe ere ori itage diẹdiẹ. Nigba to di ọdun 1972, o da ẹgbẹ osẹre rẹ, Olofa Ina Theatre Group silẹ pẹlu awọn oṣere mii. Ẹgbẹ oṣere Olofa Ina ma n ṣe awọn ere ori itage to n sọ nipa itan awọn jagunjagun nilẹ Yoruba. Wọn ṣe awọn ere to ni i ṣe pẹlu itan Basorun Ogunmola, Balogun Ibikunle, Ogedengbe Agbogungboro, Aarẹ Kunrunmi, Kakanfo ati bẹẹ bẹẹ lọ. Ori amohunmaworan Nigerian Television (NTV) niluu Ibadan si ni wọn ti ma n ṣe afihan awọn ere naa. N ọjọ́ Aje, ọjọ kọkanlelọgbọn, osu Keje, ọdun 2023 ni iku tun ṣọṣẹ ni agboole tiata, pẹlu bi Musiliu Ajikanle, ti ọpọ mọ si Buffalo, ṣe dagbere faye. Iku Buffalo waye lẹyin ọdun meje to ti n ba aisan rọpa-rọsẹ finra. Ṣaaju iku rẹ  ni ppasitọ kan, Agbala Gabriel, ti n ṣe eto ikowojọ fun oṣere naa, ti wọn si kede pe owo ọhun ti pe miliọnu mẹta Naira. Amọ, owo naa ko tẹ oloogbe lọwọ to fi ku. Musiliu Ajikanle gbajumọ fun ipa to ko ninu ere Mufu Oloṣa Oko to ṣe pẹlu Odunlade Adekola. Gbajugbaja osere tiata, Murphy Afolabi ku ́̀̀lọjọ Aiku, ọjọ kẹrinla, osu Karunun, ọdun 2023, lẹ́ni ọdun mọkandinlaadọta. Wọn si sin oku rẹ ni ọjọ Aje, ọjọ Kẹẹdogun, oṣu Karun un. Ile rẹ to wa ni ilu Ikorodu, nipinlẹ Eko, ni wọn sin in si.﻿ Ọjọ karun un, oṣu Karun un, ọdun 1974 ni wọn bi oloogbe ọhun, eyii to mu ko pe ẹni ọdun mọkandinlaadọta ninu ọdun 2023 yii ki ọlọjọ to de Ilu Osogbo, nipinlẹ Osun ni wọn ti bi oloogbe ọhun Murphy kawe gba oye Diploma ninu ere ṣiṣe nile ẹkọ gbogboniṣe ipinlẹ Osun to wa niluu Iree lọdun 2001, lẹyin naa lo tun lọ kawe ni fasiti UNILAG, niluu Eko Ọmọ mẹta ni Muphy Afolabi fi silẹ saye lọ, ọkunrin meji ati obinrin kan; orukọ awọn ọmọ naa ni Afolabi Olamilekan, Afolabi Fathia Moyosore, ati Okikiola Afolabi Lati kereke jojolo ni Murphy ti bẹrẹ iṣẹ ere ori itage, amọ o bẹrẹ si n fi iṣẹ naa jẹun labẹ agba ọjẹ oṣere ni, Fasasi Olabankewin ti ọpọ mọ si Dagunro, lati ọdun 1998 Irawọ Murphy bẹrẹ si n tan lẹyin to kopa ninu ere ti akọle rẹ n jẹ “Omo rapala” Ṣaaju iku rẹ, irawọ Murphy tan lagbo oṣere tiata Yoruba ni Naijiria ati loke okun, yatọ si pe o jẹ oṣere, o tun maa n kọ itan. Ọsẹ kan ṣaaju asiko to jade laye ni Afolabi ṣe ọjọ ibi ọdun kọkandinlaadọta ti ọpọ ẹbi, ara, ọrẹ ati ojulumọ ti baa peju ṣadura. Gbajumọ oṣere, John Okafor, ti ọpọ mọ si Mr. Ibu, naa jade laye. Ọjọ Abamẹta, ọjọ keji, oṣu Kẹta, ọdun 2024, ni Mr. Ibu jade laye. Ọmọ ipinlẹ Enugu ni. Mr. Ibu ṣe orisirisi iṣẹ bii onidiri, ayaworan ati awọn iṣẹ pẹpẹẹpẹ mi ṣaaju ko to di oṣere. Lẹyin to pari nile ẹkọ girama, iroyin sọ pe aisi owo ko jẹ ko lọ si ile ẹkọ giga, botilẹ jẹ pe, o ri anfaani lati wọle. Ṣugbọn nitori ifẹ to ni si eto ẹkọ, o pada lọ si ile ẹkọ imọ ẹrọ, Institute of Management and Technology (IMT), niluu Enugu, nigba ti owo de ọwọ rẹ. Ọdun 1998 ni Mr. Ibu bẹrẹ ere ṣíṣe, amọ ogo rẹ ko buyọ titi di ọdun 2004, nigba to kopa ninu ere Mr Ibu. Ere naa si lo fi gba ami ẹyẹ rẹ akọkọ O le ni igba fiimu ti Ọgbẹni John Okafor ti kopa nigba aye rẹ. Lara wọn ni Mr. Ibu, Mr. Ibu 2 , Mr. Ibu and His Son, Coffin Producers, Husband Suppliers, International Players, Mr. Ibu in London, Police Recruit, 9 Wives, Ibu in Prison ati Keziah. Oloogbe Okafor tun fi igba kan kọrin, to si gbe rẹkọọdu orin to pe ni 'This girl' ati 'Do you know', jade ninu oṣu Kẹwaa, ọdun 2020.
""
Àwọn àwòrán láti ibi ìsìnkú Adedeji Aderemi Olofa Ina,Wọn ti sin oku agba oṣere, Oloye Adedeji Aderemi 'Olofa Ina' to di oloogbe ni Ọjọbọ, ọjọ kẹrin, oṣu Kinni, ọdun 2024. Ile rẹ to wa ni agboole Fiwasay niluu Ede, nipinlẹ Osun ni wọn sin si, lọjọ Ẹti, ọjọ Karun-un, oṣu Kinni, ọdun 2024. Ni nnkan bi aago mẹrin abọ Irọlẹ ni wọn gbe oku oloogbe Aderemi wọ ilẹ, lẹyin ti awọn Alfa kirun si lara ni ilana ẹsin Isilaamu. Ẹni ọdun mẹtalelaadọrin ni. Yatọ si ẹbi ati ara, awọn oṣere ẹgbẹ rẹ naa peju sibi eto isinku naa. Lara awọn oṣere ti akọroyin BBC ri ni Olaiya Kayode 'Aderupoko', Abdullateef Babatunde  'Fokoko', Oluwatoyin Oladiran 'Abeni Agbon', ati awọn mii.
Hakeem Effect: Idán inú eré sinimá ti gbàràdá ní Nàìjíríà,Hakeem Onilogbo to jẹ gbajugbaja apidan ati aṣaraloge ninu sinima ni òun ti wa lẹnu iṣe yii lọjọ tó ti pẹ. Opọlọpọ oṣiṣẹ lo maa n fọwọsowọpọ ki eré sinima to di odindin. Yatọ si oṣere, a ni oludari, aṣaraloge, abaniwale, agbohunsilẹ, oni ina mọnamọna, ato itage, ọlọ́wọ́ idan ati bẹẹ bẹẹ lọ. Ọkan lara awọn oṣiṣẹ to sẹ pataki ninu sinima ṣugbọn ti kii ṣe oṣere ni Hakeem Effect to n fi awọn oṣere pa idan to ba wuu, nipa pipa irisi tabi awọ wọn da, debi pe o ma n ṣoro nigba miran lati da oṣere mọ̀. Opọ arugbo ni Hakeem ti sọ di ọmọge bẹẹ lo ti sọ ẹya ara awọn eeyan di nkan mii laarin ọdun mẹrinla ti oun ti n ṣe e. Hakeem ṣalaye fun BBC Yoruba ninu ifọrwanilẹnuwo yii ldun 2019 pé idán lásán ni ṣugbọn ọpọ rẹ n bani lẹru. O sọrọ lori afojusun rẹ lati di alafo to wa laarin awọn oṣiṣẹ ọlọwọ idan ninu sinima ilu oyinbo ati ti ilẹ Adulawọ.
Alec Baldwin, òṣèrè sinimá, kojú ẹ̀sùn ìpànìyàn fún yínyin ìbọn lásìkò tí wọ́n ń ya sinimá 'Rust',Àwọn adájọ́ kan ní New Mexico ti fẹ̀sùn àìmọ̀ọ́mọ̀ pànìyàn tuntun kan òṣèré Alec Baldwin lórí bí wọ́n ṣe ṣiná ìbọn bolẹ̀ nínú oṣù Kẹwàá ọdún 2021. Àwọn ẹ̀sùn tí wọ́n fi kan àgbà òṣèré náà ni wọ́n dànù nínú oṣù Kẹrin ọdún tó kọjá, lẹ́yìn tó ku ọ̀sẹ̀ méjì tó yẹ kí ìgbẹ́jọ́ ìwà ọ̀daràn bẹ̀rẹ̀. Àwọn olùwádìí tún ti fi àwọn ẹ̀rí tuntun lórí ohun ìjà tí wọ́n lò níbi ìṣẹ̀lẹ̀ náà síta. Àwọn agbejọ́rò Baldwin sọ fún BBC pé àwọn ṣetán láti pàdé nílé ẹjọ́. Baldwin, ẹni ọdún márùndínláàdọ́rin, ló ń ṣe ìdánilẹ́kọ̀ọ́ lórí bí wọ́n ṣe ń yìbọn Colt. 45 kí wọ́n tó ya fíìmù Rust ní ẹ̀gbẹ́ Santa Fe nínú oṣù Kẹwàá ọdún 2021. Àmọ́ ìbọn yínyìn náà bọ́ sódì bí ó ṣe lọ ba ayàwòrán ẹni ọdún méjìlélógójì, Halyna Hutchins. Halyna Hutchins pàdánù ẹ̀mí rẹ̀, tí adarí eré, Joel Souza sì farapa níbi àṣìta ìbọn náà. Òṣèré náà ní òun kò yìnbọn náà àti pé òun kò jẹ̀bi ikú Hutchins nítorí òun kò mọ̀ pé ọta ìbọn wà nínú ìbọn náà nítorí kò yẹ kí wọ́n mú ọta ìbọn wá sí ibi tí wọ́n ti ń ya fíìmù. Àmọ́ àwọn olùpẹjọ́ ní New Mexico nínú oṣù Kẹwàá ní àwọn ti ní kí wọ́n ṣe àtúnṣe ìbọn ọ̀hún lẹ́yìn tí wọ́n ti bà á jẹ́ nígbà ìwádìí FBI. Wọ́n ní ìwádìí náà fi hàn pé bí kò bá ṣe pé wọ́n yìnbọn náà ni, ọta rẹ̀ kò lè jáde láti ṣọṣẹ́ tó wáyé nígbà náà. Ẹ̀rí tuntun yìí ni wọ́n gbé síwájú àwọn Adájọ́ ẹlẹ́ni méjìlá lọ́jọ́bọ̀, tó sì jẹ́ pé àwọn mẹ́jọ, ó kéré tán, ló gbọ́dọ̀ fẹnukò pé kí wọ́n tún ẹjọ́ náà gbé dìde, kí ìgbẹ́jọ́ mìíràn tó lè bẹ̀rẹ̀ lórí rẹ̀. Ẹ̀sùn tuntun tí wọ́n gbé dìde lọ́jọ́ Ẹtì ni wọ́n ti fẹ̀sùn kàn pé ó ṣeéṣe pé Baldwin kò mójútó lílo ìbọn bó ṣe yẹ tàbí pé kò ka ààbò àwọn yòókù rẹ̀ kún. Àwọn olùpẹjọ́ ní ọ̀kan nínú àwọn ẹ̀sùn yìí ni Baldwin máa kojú àti pé tó bá jẹ̀bi, ó ṣeéṣe kó lò tó ọdún kan àbọ̀ ní ọgbà ẹ̀wọ̀n. Agbejọ́rò tó ń ṣojú ẹbí olóògbé Hutchins ní àwọn ń fojú sọ́nà fún ìgbà tí ìgbẹ́jọ́ náà máa wáyé. Agbejọ́rò ẹbí Hutchins, Gloria Allred ní àwọn oníbàárà òun fẹ́ mọ òótọ́ nípa nǹkan tó ṣẹlẹ̀ gangan lọ́jọ́ tí ìbọn ba Halyna Hutchins tó sì gbabẹ̀ kú. Baldwin - ẹni tó ní ikú Hutchins jẹ́ ìbànújẹ́ tó sì bá òun lójijì - ní láti ìgbà ìṣẹ̀lẹ̀ náà ni òun kò ti rí iṣẹ́ òṣèré gbà mọ́. Ẹ̀sùn tuntun tí wọ́n kà si Baldwin lọ́rùn yìí ló ń wáyé lẹ́yìn ọdún kan tí wọ́n kọ́kọ́ fẹ̀sùn ìpànìyàn kàn án àmọ́ tí wọ́n da ẹjọ́ náà nù látara àwọn ìpèníjà kan tó wáyé látọwọ́ àwọn agbejọ́rò rẹ̀, tí àwọn olùpẹjọ́ sì yọwọ́ lórí ẹjọ́ náà. Àwọn olùpẹjọ́ tuntun da ẹjọ́ náà nù nínú oṣù Kẹrin ọdún 2023 pẹ̀lú ẹ̀rí pé ìbọn náà lè ṣe iṣẹ́ yínyin ara rẹ̀. Hannah Gutierrez-Reed, tó wà ní ẹ̀ka àwọn nǹkan ìjà ogun níbi ìṣeré náà yóò kojú ìgbẹ́jọ́ tirẹ̀ ní oṣù tó ń bọ̀, bí ó tilẹ̀ jẹ́ pé ó ní òun kò jẹ̀bi ẹ̀sùn ìpànìyàn tí wọ́n fi kan òun. Dave Halls tó wà nídìí ètò ààbò gẹ́gẹ́ bí igbákejì adarí eré náà bẹ̀bẹ̀ pé òun kò jẹ̀bi. Nínú oṣù Karùn-ún ọdún 2023 ni wọ́n parí eré Rust, nígbà tí àwọn tó ń ṣe fíìmù náà fẹnukò láti parí rẹ̀ ní ìrántí Hutchins àmọ́ wọn ò tíì máa tà á. Ọkọ Hutchins Mathew àti ọmọ rẹ̀ tó wà ní ọdún mẹ́sàn-án lásìkò tí ìyá rẹ̀ jáde láyé, ni wọn yóò pín níbi èrè tí wọ́n bá pa nínú eré ọ̀hún.
Gbajúmọ̀ òṣèré, Olaiya Igwe tọrọ àforíjìn fún bí ó ṣe gbàdúrà ní Ìhòhò,Gbajugbaja oṣere tiata, Ebun Oloyede ti ọpọ mọ si Olaiya Igwe ti tọrọ aforijin lọwọ gbogbo ọmọ Naijiria fun bi o se lọ si eti okun lati lọ gbadura fun aṣeyọri Aarẹ Bola Tinubu ninu eto idibo Aarẹ ọdun 2023. Ninu fọnran kan to gbe sori ayelujara, eyi to ti yọ kuro bayii, Agba oṣere naa salaye pe igbesẹ ohun ko sẹyin iran ti oun tẹwọ gba lori ọrọ Tinubu. Olaiya ni ọtitọ ni pe Tinubu se iranlọwọ fun oun paapa nipa ilera rẹ, to si jẹ idi to fi to sẹyin rẹ lasiko idibo. “Nitori nnkan to ti se fun mi, nipa ilera mi, mo gba iran lati lọ gba adura fun ni eti okun, eyi ti mo se. “Ọpọ lo bu mi, sepe fun mi lẹyin nnkan ti mo ṣe sugbọn ko kan mo. N ko binu si Tinubu tabi mo hu iwa ti ko da si. “Mo mọ pe abuku yii ma waye nitori mo jẹ oṣere ti ọpọ nifẹ si pupọ nipasẹ ere ti mo n se. “Fun awọn eeyan ti wọn lero pe mo le ṣe nnkan ti mo ṣe, to ba wọn ni jiji, ti wọn bere ki ni idi ti mo fi ṣe. “Mo mọ pe epe ati ebu yii ma wa lati ọdọ awọn ẹgbẹ oṣelu alatako Tinubu nidi oṣelu.” Ọdun to kọja ni Olaiya Igwe fi fidio kan sori ayelujara, eyi to ṣafihan bo ṣe n gbadura fun oludije sipo gomina labẹ asia ẹgbẹ oṣelu All Progressives Congress, APC, Bola Tinubu,ẹni to ti di Aarẹ Naijiria bayii ni eti okun lai wọ aṣọ. Ninu fidio naa to pada fa awuyewuye lori ayelujara, ni Olaiya ti n kawọ adura soke pe Tinubu ni yoo jawe olubori gẹgẹ bi aarẹ Naijiria lọdun 2023. Ọpọlọpọ ọmọ Naijiria lo si n bu u pe iwa itiju ati ẹlẹya ni Ọgbẹni Ebun Oloyede hu, nitori bo ṣe gbe fidio ara rẹ jade nitori oloṣelu. Ṣaaju ni Oloyede ti pada ṣalaye pe oun gbe igbesẹ lati gbadura fun Tinubu, nitori pe oloore oun lo jẹ. O ni iyawo rẹ, Oluremi Tinubu, doola ẹmi oun nigba kan ti oun dubulẹ aisan, to si sanwo itju oun nile iwosan. Sugbọn ninu ifọrọwanilẹnu wo kan to ṣe lori amohunmaworan TVC lowurọ ọjọ Aje, Ebun Oloyede sọ pe oun gbọ́ ohùn kan ninu ẹmi, pe ki oun ṣe eto adura naa.
Àwọn nǹkan tó yẹ kí o mọ̀ nípa Adedeji Aderemi ‘Olofa Ina’ tó jáde l'áyé,Gbajumọ eekan osere tiata, Oloye Adedeji Aderẹmi ti ọpọ mọ si Ọlọfa ina ti jade laye. Baba Ọlọfa ina jade laye ni aṣalẹ Ọjọbọ, ọjọ kẹrin, oṣu Kinni, ọdun 2024. Eni odun metalelaadorin ni agba òoṣere naa ki ọlọjọ to de. Lara awọn eekan oṣere sinima to ti fi idi iṣẹlẹ naa mulẹ loju opo ayelujara wọn ni Ojopagogo ati Saidi Balogun, Wọn bi Adedeji Aderemi ni ọjọ kẹẹdogun, oṣu Karun-un, ọdun 1950, ni agboole Jagun-Olukosi niluu Ede, nipinlẹ Osun. Baba Olofa Ina lọ si ile ẹkọ alakọbẹrẹ St. Peters Anglican Primary School. Lẹyin naa lo lọ si ile ẹkọ girama Baptist Modern Secondary School. Ṣaaju ko to o di oṣere, o kọ iṣẹ gbẹnagbẹna, ti wọn n pe ni Carpentry ni ede Gẹẹssi lọdun 1965 si 1970. Bakan naa ni Olofa Ina ṣiṣẹ gẹgẹ bi oṣiṣẹ ijọba ni ileeṣẹ to n ṣe awọn akanṣe iṣẹ ati igbokgbodo ọkọ niluu Ibadan. O sẹ iṣẹ naa laarin ọdun 1970 si 1977. Iroyin sọ pe ni gbogbo asiko yii ni oloogbe Aderemi ti n ṣe ere ori itage diẹdiẹ. Nigba to di ọdun 1972, o da ẹgbẹ osẹre rẹ, Olofa Ina Theatre Group silẹ pẹlu awọn oṣere mii. Ẹgbẹ oṣere Olofa Ina ma n ṣe awọn ere ori itage to n sọ nipa itan awọn jagunjagun nilẹ Yoruba. Wọn ṣe awọn ere to ni i ṣe pẹlu itan Basorun Ogunmola, Balogun Ibikunle, Ogedengbe Agbogungboro, Aarẹ Kunrunmi, Kakanfo ati bẹẹ bẹẹ lọ. Ori amohunmaworan Nigerian Television (NTV) niluu Ibadan si ni wọn ti ma n ṣe afihan awọn ere naa. Oloogbe Aderemi kopa ninu awọn gbajugbaja ere bii
Àtúpalẹ̀ ohun tí Kọmíṣọ́nà ọlọ́pàá ní ìpínlẹ̀ Ogun sọ fún Azeez Ijaduade tí ọlọ́pàá kan yìnbọn bà rèé,Kọmiṣọna ọlọpaa ipinlẹ Ogun, Abiodun Alamutu, ti bu ẹnu atẹ lu bi ọlọpaa ṣe yinbọn lu oṣere tiata Yoruba, Azeez Ijaduade, nipinlẹ naa. Ọkan lara awọn akẹgbẹ oṣere naa lo kọkọ ke gbajare nipa iṣẹlẹ ọhun loju opo Instagram rẹ bo tilẹ jẹ pe ko ṣlayae ohun to ṣẹlẹ ni pato. Amọ ninu atẹjade kan ti Omolola Odutola, to jẹ alukoro ileeṣe ọlọpaa ipinlẹ Ogun fi lede, o ni korofo ọta lasan lo ba oṣere ọhun lasiko ti ọlọpaa kan yinbọn soke nibi ayẹyẹ orikadun kan. Asiko ti kọmiṣọna naa ṣabẹwo si oṣere Azeez lo bu ẹnu atẹ lu iṣẹlẹ ọhun. Nigba to  ba awọn akọroyi sọrọ, kọmiṣọna ọlọpaa naa sọ pe ọlọpaa to yinbọn to gbe Azeez dele iwosan yoo jiya to tọ labẹ ofin. Gẹgẹ bii ohun to sọ, niṣe ni ọlọpaa naa yinbọn soke lati le awọn ọmọ ita kan to n yọ ọmọ orilẹ-ede China to n ṣọ lẹnu. Alamutu ni ko tọ bi ọlọpaa naa ṣe yinbọn soke, ati pe inu oun dun pe alaafia ni oṣere Azeez wa lẹyin iṣẹlẹ ọhun. Bo tilẹ jẹ pe o ni lasiko igba mii, awọn ọlọpaa lẹtọọ lati yinbọn soke lati tu ọpọ ero ka, ṣugbọn kii ni irufẹ iṣẹlẹ bayii. O fi kun pe iwa ti ọlọpaa naa wu ko bojumu, o si jẹ irufẹ iwa to le dojuti ileeṣẹ ọlọpaa, nitori naa yoo jẹ iya to tọ labẹ ofin. Lẹyin naa lo ni ki awọn ololufẹ oṣere naa lọ fi ọkan wọn balẹ nitori ara oṣere ọhun ti n balẹ, o si ti n gbadun. Awọn akẹgbẹ oṣere tiata Yoruba ti iroyin sọ pe ọlọpaa yinbọn lu nipinlẹ Ogun, Azeez Ijaduade ti sọ pe alaafia lo wa. Ninu fidio kan ti ọkan lara wọn, Abiodun Adebanjo, fi lede lo ti sọrọ naa. O ni “A kan fẹ ki gbogbo ayẹ mọ ni pe Alaafia ni Azeez wa, wọn n tọju rẹ lọwọ, ara rẹ si ti n balẹ.” “Alaafia ni Azeez wa o, a ko nilo ki ẹnikẹni maa da owo jọ fun wa lasiko yii. “Awọn akẹgbẹ wa ti de ibi ti a wa yii, igbakeji kọmiṣọna ọlọpaa ti wa si bibi, bẹẹ naa ni Aarẹ ẹgbẹ wa, Mr Latin naa ti yọju sibi, a ko nilo owo kankan lasiko yii, ko si ewu kankan.” Lẹyin ti Adeiofun sọrọ naa tan ni Aarẹ ẹgbẹ awọn oṣere tiata Yoruba, TAMPAN, Mr Latin naa dupẹ lọwọ awọn araalu fun akitiyan wọn. Lẹyin naa lo ni ko si wahala kankan ati pe ara oṣere ọhun ti n balẹ. Ileeṣẹ ọlọpaa ipinlẹ Ogun ti sọrọ lẹyin iroyin to ni ọkan lara oṣiṣẹ rẹ yinbọn lu oṣere tiata Yoruba, Azeez Ololade Ijaduade, niluu Iperu. Ninu atẹjade kan ti ileeṣẹ naa fi lede loju opo Twitter ni alukoro rẹ Odutola Omolola ti ni kii ṣe pe ọlọpaa naa mọọmọ yinbo lu oṣere ọhun, amọ korofo ọta ibọn lo ṣeṣi ba a. Gẹgẹ bii ohun ti ọlọpaa sọ, ibi ti wọn ti n ṣajọyọ opin ọdun ‘end of year party’ ileeṣẹ kan ni iṣẹlẹ naa ti waye. O ni “Ọkunrin kan, Fakoya Adewale to jẹ alakoso ile itura Napoli sọ fun ọlọpaa pe lasiko ti wọn n ṣe ayẹyẹ orikadun ileeṣẹ Bramaj nile itura naa ni ọlọpaa to n ṣọ ọmọ orilẹ-de China kan yinbọ soke, ti korofo ọta ibọn naa si ba Azeez Ijaduade lọrun. “Wọn gbe digbadigba lọ sile iwosan fun itọju, ara rẹ si ti n balẹ bayii.” “Adari awọn ọlọpaa Mopol 16 ti kan si oṣere naa, wọn si ti ṣabẹwo si nile iwosan, yoo si kuro nile iwosan naa lọ sile rẹ laipẹ yii. “Ọlọpaa ni yoo si san gbogbo owo itoju rẹ nile iwosan ọhun.” Odutola pari ọrọ rẹ pe awọn ti ṣawari ọlọpaa to yinbọn naa, iwadii si ti bẹrẹ. Iroyin to n tẹ wa lọwọ sọ pe ọlọpaa kan ti dana ibọn ya oṣere tiata Yoruba, Azeez Ololade Ijaduade, lagbegbe Iperu, nipinlẹ Ogun. Gẹgẹ bii ohun ti a gbọ, oṣerẹ naa, to tun jẹ oludari fiimu ti wa nile ẹkọ ẹkọṣe iṣegun Babcock University Teaching Hospital niluu Ilishan-Remo, nibi to ti n gba itọju lọwọ. Ọkan lara awọn akẹgbẹ rẹ, Abiodun Adebanjo lo fi ọrọ naa lede loju opo Instagram rẹ ni afẹmọju ọjọ Aiku. Atẹjade naa ni “Ẹ jọwọ a nilo iranlọwọ niluu Iperu. “Ọlọpaa ti yinbọn fun oludaru fiimi mi, Azeez Ijaduade, o si ti wa ni Babcock University Teaching Hospital bayii fun itọju. “Ẹ jọwọ ki ẹnikẹni to ba ni nọmba ọga agba ọlọpaa patapata tabi ti kọmiṣọna fi ṣọwọ si wa.” Ẹwẹ, ojugba rẹ mii nidi iṣẹ tiata, Rotimi Salami ti sọ pe ara Ijaduade ti n bale nile iwosan to wa. Ọpọ awọn ololufẹ oṣere naa lo si ti n fi adura ranṣe si i. A ko tii le sọ ohun to ṣẹlẹ ni pato ati bi ọrọ naa ṣe jẹ. Bẹẹ naa ni Abiodun Adebanjo to fi ọrọ ọhun lede ko ṣalaye ohun to ṣokunfa iṣẹlẹ naa ati ibi ti ọrọ de duro. Gbogbo igbiyanju BBC Yoruba lati kan si alukoro ileeṣẹ ọlọpaa ipinlẹ Ogun, Omolola Odutola lati tan imọle si ọrọ ọhun lo ja si pabo lasiko ti a n ko iroyin yii jọ.
Àwọn nǹkan kan tó yẹ kí o mọ̀ nípa Mr. Ibu tó di olóògbé,Gbajumọ oṣere, John Okafor, ti ọpọ mọ si Mr. Ibu, ti jade laye. Ẹnikan to jẹ ọrẹ oserekunrin naa, sugbọn ti ko fẹ ka da orúkọ rẹ sọ fun BBC pe lootọ ni oṣere naa ku lọjọ keji, oṣu Kẹta, ọdun 2024. Amọ ẹbi rẹ ko tii sọ ohunkóhun. Onitọhun salaye pe ileewossn kan nipinlẹ Eko, nibi ti Mr. Ibu ti n gba itọju fun ẹsẹ rẹ kan ti wọn gé lọdun 2023, lo ku si. Bakan naa ni aarẹ ẹgbẹ awọn oṣere ni Naijiria, Emeka Rollas, ti fi idi iku rẹ mulẹ. Ọgbẹni Rollas fidi eyi mulẹ ninu ọrọ kan to kọ si ori ayelujara Instagram, sọ pe aisan ọkan lo pa a. Iroyin sọ pe lati igba ti wọn ti ṣe iṣẹ abẹ keji fun ni ẹsẹ laipẹ yii, ni ara rẹ ko ti ya daadaa mọ. Oṣere mii tun fidi iku rẹ mulẹ fun BBC Igbo. BBC gbiyanju lati ba ọkan lara awọn ọmọ Mr. Ibu, Chioma Jasmine Okafor, sọ̀rọ̀, ṣugbọn ko gbe ipe rẹ titi di akoko ti a gbe iroyin yii jade. Oṣu Kọkanla, ọdun 2023, ni mọlẹbi  gbajugbaja oṣere tiata lorilẹede Naijiria, John Okafor, ti ọpọ mọ si Mr Ibu kede pe oṣere naa ti padanu ẹsẹ rẹ kan lori igbiyanju wọn lati mu nwa layẹ. Mr Ibu wa nile iwosan fun ọpọlọpọ ọjọ, ti awọn ọmọ Naijiria si dawo jọ fun lati fi tọju ara rẹ. ﻿ Ninu atẹjade ti mọlẹbi fi soju opo ayẹlujara Mr Ibu, salaye pe Mr Ibu ti ṣe isẹ abẹ meje sugbọn lati ri pe o wa laaye, wọn ni lati ge ọkan lara ẹsẹ rẹ. Ọjọ kẹtadinlogun, oṣu Kẹwaa, ọdun 1961, ni wọn bi John Ikechukwu Okafor. Ọmọ ipinlẹ Enugu ni. Mr. Ibu ṣe orisirisi iṣẹ bii onidiri, ayaworan ati awọn iṣẹ pẹpẹẹpẹ mi ṣaaju ko to di oṣere. Lẹyin to pari nile ẹkọ girama, iroyin sọ pe aisi owo ko jẹ ko lọ si ile ẹkọ giga, botilẹ jẹ pe, o ri anfaani lati wọle. Ṣugbọn nitori ifẹ to ni si eto ẹkọ, o pada lọ si ile ẹkọ imọ ẹrọ, Institute of Management and Technology (IMT), niluu Enugu, nigba ti owo de ọwọ rẹ. Ọdun 1998 ni Mr. Ibu bẹrẹ ere ṣíṣe, amọ ogo rẹ ko buyọ titi di ọdun 2004, nigba to kopa ninu ere Mr Ibu. Ere naa si lo fi gba ami ẹyẹ rẹ akọkọ O le ni igba fiimu ti Ọgbẹni John Okafor ti kopa nigba aye rẹ. Lara wọn ni Mr. Ibu, Mr. Ibu 2 , Mr. Ibu and His Son, Coffin Producers, Husband Suppliers, International Players, Mr. Ibu in London, Police Recruit, 9 Wives, Ibu in Prison ati Keziah. Oloogbe Okafor tun fi igba kan kọrin, to si gbe rẹkọọdu orin to pe ni 'This girl' ati 'Do you know', jade ninu oṣu Kẹwaa, ọdun 2020.
"Ẹgbẹ́ òsìṣẹ́ Labour so ìwọ́de ìfẹ̀hónúhàn rọ̀,Ẹgbẹ́ òsìṣẹ́ Labour so ìwọ́de ìfẹ̀hónúhàn rọ̀ Ẹgbẹ oṣiṣẹ ti Nigeria Labour Congress (NLC) kaakiri orileede Naijiria to sọ pe awọn yoo so iwọde ifẹhonuhan wọn rọ fun igba diẹ. Wọn ni awọn ti mu erongba awọn wa si imuṣẹ pẹlu bi ọpọ eeyan ṣe jade sita lọjọ akọkọ lati fẹhonu wọn han lori ọwọngogo, ebi ati iṣẹ to n ba araalu finra lasiko yii. Labour lo kede yii lalẹ ọjọ Iṣẹgun, ọsẹ yii, ninu atẹjade ti aarẹ ẹgbẹ naa, Joe Ajaero ati akọwe fidihẹ wọn, Ismail Bello, ti wọn si ni to si ni eto ọhun n tẹsiwaju pẹlu ipade awọn oniroyin ti yoo waye kaakiri ipinlẹ, to fi mọ ilu Abuja. Bakan naa ni wọn jẹ ko di mimọ pe awọn yoo tun fun ijọba apapọ ni gbedeke ọjọ mẹrinla, ko to di pe awọn wa bẹrẹ igbesẹ wọn lori ajọsọ ati iwe adehun ti wọn tọwọbọ lọjọ keji, oṣu kejila ọdun to kọja. Labour ni bi ijọba ba kọ lati mu awọn ileri to wa ninu iwe adehun ti wọn jọ tọwọ bọ ṣẹ, ko si ohunkohun to tun le da awọn duro lati bẹrẹ iwọde ifẹhonuhan tuntun. Nibi ifẹhonuhan to waye ni ẹgbẹ oṣiṣẹ Labour ti pe gbogbo oṣiṣẹ jakejado, awọn ileeṣẹ, ajọ ati gbogbo eeyan lati jade fẹhonuhan iṣẹ, ebi ati iya to n jẹ araalu ni Naijiria. Kaakiri gbogbo ipinlẹ to wa lorileede Naijiria ni ifẹhonuhan yii ti waye, bo tilẹ jẹ pe ko pa ilana iṣẹ ijọba, awọn banki ati awọn iṣẹ miran lara. Atẹjade ọhun ṣalaye pe “Lati so iwọde ọlọmeji wa rọ fun igba diẹ jẹ eyi ti a ti ṣe aṣeyọri to pọ ni ọjọ akọkọ ti a bẹrẹ. “Ṣugbọn sibẹ, eto yii n tẹsiwaju ni ọla (Ọjọru, oni) pẹlu ipade awọn oniroyin kaakiri ipinlẹ to wa lorileede yii. Awọn alakoso ẹgbẹ ni yoo ṣagbatẹru ẹ, to fi mọ olu ileeṣẹ wa to wa ni Abuja “Lati fidi rẹ mulẹ ati pe a tun n fi gbedeke ọjọ meje ai afikun ọjọ meje lelẹ bayii, ti yoo si pari lọjọ kẹtala, oṣu kẹta, ọdun 2024 pẹlu erongba wi pe ijọba apapọ yoo mu awọn ileri to wa ninu iwe adehun ọjọ keji, oṣu kẹwaa, ọsun 2023 pẹlu awọn ohun ti a tun n beere nibi ifẹhonuhan wa loni ṣẹ. “A maa tun pade lati gbe igbesẹ to kan lẹyin ti ọjọ mẹrinla yii ba pe, ti ijọba apapọ ba kọ lati ṣe awọn ohun ti a n fẹ laarin asiko yii. “Lẹẹkan sii, igbimọ amuṣẹṣe ẹgbẹ NLC yoo maa ṣagbatẹru ifẹ araalu, ati ireti awọn oṣiṣẹ Naijiria pẹlu awọn araalu to jiṣẹ-jiya.” Ariwo sọ lasiko ti Gomina ipinlẹ Ọyọ, Onimọẹrọ Ṣeyi Makinde fi ara han ni agbegbe Total Garden niluu Ibadan nibi ti ẹgbẹ awọn oṣiṣẹ ti n fi ẹhonu han lori ọwọngogo ounjẹ ati ohun elo lọjọ Iṣẹgun. Ṣugbọn ariwo to sọ fi han wi pe ara ti kan awọn eeyan de ibi pe wọn ko fẹ ri Gomina gan an soju. Awọn to wa nibi  ifẹhonuhan naa mu ariwo bọ ẹnu wi pe, ""Rara! A ko le gba ki Gomina ba wa sọrọ, gbogbo wọn ni wọn ba Naijiria jẹ"". Bi wọn ṣe n fi ẹhonu han pẹlu ọrọ ẹnu ni wọn tun n kọ ọkanojọkan orin eebu ti wọn si n ṣafihan oriṣi patako ajuwe. Lẹyin ọpọlọpọ lilọbibọ ati awuyeye to rọ mọ ifarahan Gomina, awọn alakoso ẹgbẹ oṣiṣẹ naa gba ki Gomina ba awọn eeyan sọrọ. Ẹgbẹ́ òsìṣẹ́ Labour so ìwọ́de ìfẹ̀hónúhàn rọ̀ Ẹgbẹ oṣiṣẹ ti Nigeria Labour Congress (NLC) kaakiri orileede Naijiria to sọ pe awọn yoo so iwọde ifẹhonuhan wọn rọ fun igba diẹ. Wọn ni awọn ti mu erongba awọn wa si imuṣẹ pẹlu bi ọpọ eeyan ṣe jade sita lọjọ akọkọ lati fẹhonu wọn han lori ọwọngogo, ebi ati iṣẹ to n ba araalu finra lasiko yii. Labour lo kede yii lalẹ ọjọ Iṣẹgun, ọsẹ yii, ninu atẹjade ti aarẹ ẹgbẹ naa, Joe Ajaero ati akọwe fidihẹ wọn, Ismail Bello, ti wọn si ni to si ni eto ọhun n tẹsiwaju pẹlu ipade awọn oniroyin ti yoo waye kaakiri ipinlẹ, to fi mọ ilu Abuja. Bakan naa ni wọn jẹ ko di mimọ pe awọn yoo tun fun ijọba apapọ ni gbedeke ọjọ mẹrinla, ko to di pe awọn wa bẹrẹ igbesẹ wọn lori ajọsọ ati iwe adehun ti wọn tọwọbọ lọjọ keji, oṣu kejila ọdun to kọja. Labour ni bi ijọba ba kọ lati mu awọn ileri to wa ninu iwe adehun ti wọn jọ tọwọ bọ ṣẹ, ko si ohunkohun to tun le da awọn duro lati bẹrẹ iwọde ifẹhonuhan tuntun. Nibi ifẹhonuhan to waye ni ẹgbẹ oṣiṣẹ Labour ti pe gbogbo oṣiṣẹ jakejado, awọn ileeṣẹ, ajọ ati gbogbo eeyan lati jade fẹhonuhan iṣẹ, ebi ati iya to n jẹ araalu ni Naijiria. Kaakiri gbogbo ipinlẹ to wa lorileede Naijiria ni ifẹhonuhan yii ti waye, bo tilẹ jẹ pe ko pa ilana iṣẹ ijọba, awọn banki ati awọn iṣẹ miran lara. Atẹjade ọhun ṣalaye pe “Lati so iwọde ọlọmeji wa rọ fun igba diẹ jẹ eyi ti a ti ṣe aṣeyọri to pọ ni ọjọ akọkọ ti a bẹrẹ. “Ṣugbọn sibẹ, eto yii n tẹsiwaju ni ọla (Ọjọru, oni) pẹlu ipade awọn oniroyin kaakiri ipinlẹ to wa lorileede yii. Awọn alakoso ẹgbẹ ni yoo ṣagbatẹru ẹ, to fi mọ olu ileeṣẹ wa to wa ni Abuja “Lati fidi rẹ mulẹ ati pe a tun n fi gbedeke ọjọ meje ai afikun ọjọ meje lelẹ bayii, ti yoo si pari lọjọ kẹtala, oṣu kẹta, ọdun 2024 pẹlu erongba wi pe ijọba apapọ yoo mu awọn ileri to wa ninu iwe adehun ọjọ keji, oṣu kẹwaa, ọsun 2023 pẹlu awọn ohun ti a tun n beere nibi ifẹhonuhan wa loni ṣẹ. “A maa tun pade lati gbe igbesẹ to kan lẹyin ti ọjọ mẹrinla yii ba pe, ti ijọba apapọ ba kọ lati ṣe awọn ohun ti a n fẹ laarin asiko yii. “Lẹẹkan sii, igbimọ amuṣẹṣe ẹgbẹ NLC yoo maa ṣagbatẹru ifẹ araalu, ati ireti awọn oṣiṣẹ Naijiria pẹlu awọn araalu to jiṣẹ-jiya.” Ohun akọkọ ti Gomina Ṣeyi Makinde sọ nipe oun ko wa lati dẹkun ifẹhonuhan ti wọn n ṣe nitori gbogbo ọmọ Naijiria lo lẹtọ lati fi ẹhonu han lori ohunkohun ti ko ba tẹ wọn lọrun. Makinde fi kun ọrọ rẹ wi pe ki gbogbo awọn to n kọrin pe oun naa lọwọ si bi Naijiria ṣe bajẹ ranti pe ẹni ọdun mẹrindinlọgọta pere ni oun, bẹẹ sini oun ko tii lo ju ọdun marun un lọ ninu iṣejọba ipinlẹ Ọyọ. O ni ti wọn ba tiẹ ka ohun mọ awọn to ba Naijria jẹ, oun tun fẹ wa lara awọn ti yoo tun Naijiria ṣe. Makinde ni pupọ awọn anfani ti awọn oṣiṣẹ ijọba ni awọn ipinlẹ mii ko tii maa jẹ ni awọn oṣiṣẹ ijọba ipinlẹ Ọyọ ti n ri gba lati inu ọdun to kọja wọ inu oṣu keji ọdun yii. Lẹyin atotonu Gomina, awọn alakoso ẹgbẹ oṣiṣẹ fi iwẹ akọsilẹ awọn ẹtọ ti wọn n beere fun le Gomina lọwọ, o ṣi ṣe ileri wi pe oun yoo jiṣẹ wọn fun aarẹ Bọla Ahmed Tinubu. Ṣaaju ifẹhonuhan to bẹrẹ jakejado orilẹede Naijiria lonii ni ẹgbẹ oṣiṣẹ ti fun ijọba apapọ ni gbedeke ọjọ mẹrinla lati wa ojutu si iṣoro to n ba awọn ọmọ Naijiria finra, aiṣẹ gẹgẹ bi ẹgbẹ naa ṣe wi lo mu ki wọn bẹrẹ ifẹhonuhan ọlọ meji to bẹrẹ lonii. Igbayegbadun awọn oṣiṣẹ ati awọn ọmọ Nàìjíríà ló jẹ waa logun, a o fi ti ẹgbẹ oṣelu ṣe - Alaga NLC ni ipinlẹ Ondo Victor Amoko Ṣe ni àbá awọn ọmọ naijiria gbe ẹbọ wọn soke lati sọ fún ìjọba iya ati ìnira to wa nilu Ọdun márún ti iwe òfin fi kalẹ fún àgbéyẹ̀wò owo oṣù awọn oṣiṣẹ ti pe, ọfin ni a n tẹlẹ lori ìbere waa fún àfikún owo Awọn ọmọ ẹgbẹ́ oṣiṣẹ ni orilẹede naijiria ẹka ti ipinlẹ Ondo labẹ àsìá NLC  ti ṣe ìwọ́de lati fi aidunnu wọn hàn lórí ọrọ ajé orileede yii ti wọn ni o ti mu inira ba awọn oṣiṣẹ ati awọn ọmọ orílẹ̀èdè naijiria Awon oluwọde ọun ti alaga NLC ẹka ti ipinlẹ Ondo le waaju ọgbẹni Victor Amoko bẹrẹ ifehonuhan wọn lati ile ẹgbẹ oṣiṣẹ naa towa ni agbegbe Alagbaka ni ilu Akure ti won si gbe patako pẹlu orisirisi akọle sì ìjọba àpapọ̀ bi: ""Emu opin sì ẹbi opgbafowomeke ti awọn ọmọ orileede Naijiria nkoju"" ""igbedide awọn oriko ifonpo ṣe kọkọ"" ẹgba ọwọ Orí lọwọ awọn olowo, ẹfun awọn tálákà ni nnkan iranlọwọ"" ati bẹ bẹ lọ Awọn oṣiṣẹ naa rìn lati Ile ẹgbẹ NLC dé ọfisi gomina ipinlẹ Ondo ni bi ti won ti kọ ọpọlọpọ orin òwe Ninu ọrọ rẹ, alaga NLC ti ipinlẹ Ondo, Amoko sọ pe o ṣe pàtàkì ki ìjọba dẹkun ìnira awọn oṣiṣẹ ki wọn sì ṣẹ imusẹ awọn adehun ti wọn ba ẹgbẹ naa ṣe Ogbeni Amoko sọ pe, iwọde ifehonuhan naa ko ni ṣe pẹlu ẹgbẹ oṣelu kankan tàbí wípé ẹgbẹ oṣelu kan lon ti awọn oṣiṣẹ lẹyìn lati ṣe ìwọ́de Amoko sọ pe "" to bajẹ awọn araalu lọn ṣe ìwọ́de, ìjọba lẹ ro pe awọn kan abi ẹgbẹ oṣelu kan lọn kii wọn lẹyìn, ṣugbọn bayi, gomina ipinlẹ Ondo kole sọpẹ ẹgbẹ oṣelu kan lọn lo awa ẹgbẹ oṣiṣẹ. "" Àwaa ni ore-ọfẹ lati so fún gomina ati ààrẹ nnkan to nje awọn araalu níyà, paapajulo ìṣòro ati ìnira awọn oṣiṣẹ to jẹ ọmọ egbe wa"" Amoko sàlàyé pe, ninu iwe òfin orileede Naijiria, ọdun márún márùn ni o ye ki agbeyewo owo oṣù awọn oṣiṣẹ jẹ ko ma waye. Bayi bi owo ounjẹ ṣen lọ sókè, owo oṣù oṣiṣẹ to kere julọ ko to nnkan mọ. "" Ni ọdun 2020 ti aarun korona wa, awaa ẹgbẹ oṣiṣẹ o bere fún àfikún owo pelu gbogbo ìnira to wa, be na ni odun 2021 ati odun 2022 pelu' aiko ti to lati ṣe àgbéyẹ̀wò owo oṣù awọn oṣiṣẹ."" Lara awọn ọmọ ẹgbẹ oṣiṣẹ to kopa ni ẹgbẹ awọn olukọ (NUT), Ẹgbẹ awọn akọroyin (NUJ) ati awọn miran Ìjọba ipinlẹ Ondó Fesi sì ifehonuhan awọn ẹgbẹ oṣiṣẹ Olori oṣiṣẹ ìjọba ti ipinlẹ Ondo pasitọ Kayode Ogundele ti o ba awọn ẹgbẹ oṣiṣẹ naa sọrọ sọpẹ ìjọba ìpínlè Ondó gẹgẹ bi o ti ni ṣe yóò ma mu igbelarugẹ igbayegbadun awọn oṣiṣẹ. O sọpẹ orisirisi agbekalẹ ni ìjọba ìpínlè naa ti ṣe fún iranwọ awọn oṣiṣẹ bi eto ọkọ ọfẹ to n gbe awọn oṣiṣẹ ati owo iranwo egeberun marundilogoji náírà"" Pasitọ Ogundele ni Gomina Lucky Aiyedatiwa yoo te pepe awọn ibere ẹgbẹ oṣiṣẹ na fún ìjọba apaapo fún igbesẹ to yẹ. Owo ewu lẹnu isẹ fún awọn dokita L'ondo yóò bẹrẹ losu kẹta Olórí awọn oṣiṣẹ Kayode Ogundele nígbà to n ba awọn ọmọ egbe oṣiṣẹ sọrọ nibi iwọde to waye ni ilu Akure, kede pe awon dokita yii bere si ni gba owo ewu lẹnu isẹ lati oṣù kẹta Ẹgbẹ awon dokita n'ipinlẹ Ondo ni wọn ti ṣaaju dunkoko idaṣesilẹ ti wọn sì fún ìjọba ni gbendeke ọjọ meje fún sisan owo ewu ẹnu isẹ ti won ti ṣaaju bọwọlu. Ṣugbọn ti won so idaṣesilẹ na kọ. Nibi Ipade won ni oṣù yii ni awon dokita naa ní, lati oṣù Kejìlá ọdun 2021 ni afenuko tiwaye fún sisan owo ewù lénu isẹ fún awọn dokita lorileede naijiria ti ìjọba àpapọ̀ sì ti bẹrẹ sisan owo naa fún awon oṣiṣẹ rẹ ti awọn ipinlẹ kan jakejado naijiria sì ti bẹrẹ sisan ọwọ naa. Paapajulo ni ipinlẹ Ekiti ti o múlẹ ti ipinlẹ Ondo ni awọn dokita níbè tin jẹ anfani naa lati bi ọdun kan. Ẹgbẹ awọn oṣiṣẹ lorileede Naijiria, Nigeria Labour Congress (NLC) bẹrẹ ifẹhonuhan lori ọwọngogo to gbode kaakiri orilẹede Naijiria lonii. Ẹgbẹ awọn oṣiṣẹ pe fun iwọde yi jakejado orileede Naijiria lati le jẹ ki ijọba mọ pe inu araalu ko dun sibi ilu ko ṣe fararọ. Ṣaaju asiko yii ni ajọ ọtẹlẹmuyẹ, DSS ti rọ ẹgbẹ NLC lati so ifẹhonuhan ti wọn fẹẹ ṣe rọ fungba diẹ, pẹlu erongba lati gba alaafia laaye. Bakan naa ni agbejoro agba ati Minisita fọrọ eto idajọ ni Naijiria, Lateef Fagbemi rawọ ẹbẹ sẹgbẹ awọn oṣiṣẹ lorileede Naijiria, lati pa ifẹhonuhan ti wọn fẹẹ ṣe sẹgbẹ kan. Ninu lẹta ti minisita naa kọ ranṣẹ si ẹgbẹ oṣiṣẹ NLC laipẹ yii lo ti sọ pe iwe aṣẹ kan wa nilẹ to tako igbeṣẹ ẹgbẹ naa lati jade ṣe iwọde ifẹhonuhan lasiko yii. Agbejọro agba naa sọ pe igbesẹ tabi erongba NLC yii jẹ eyi to ṣi wa niwaju ile ẹjọ ti National Industrial Court. O fikun ọrọ rẹ pe ifẹhonuhan ti ẹgbẹ oṣiṣẹ fẹẹ ṣe yii ni wọn lo tako aṣẹ ti ile-ẹjọ pa, ti igbẹjọ naa ti wọn ṣi fi ti ṣẹgbẹ kan ṣi n lọwọ Ati pe igbesẹ ọhun yoo tun tako aṣẹ ti ile-ẹjọ gbe kalẹ nipa dida alaafia ilu laamu. Ẹwẹ, ijọba apapọ tun ṣe ipade pajawiri pẹlu ẹgbẹ oṣisẹ lalẹ ọjọ Aje lori iwọde ti wọn fẹ ṣe. Amọ, ẹgbẹ oṣisẹ NLC fi aake kọri pe ifẹhonuhan naa yoo waye kaakiri orilẹede Naijiria lonii ọjọ Iṣẹgun ati Ọjọru. Ṣugbọn ẹgbẹ oṣiṣẹ TUC ti wọn ti yọwọ nibi ifẹhonuhan yii, lẹyin ti ẹgbẹ ọhun kede pe awọn o ni kopa ninu ifẹhonuhan ti NLC fẹ ṣe. Ẹgbẹ TUC ni awọn ko mọ igba ti NLC n gbero lati ṣe ifẹhonuhan kaakiri Naijiria. Wọn ni NLC ko bawọn ṣe ipade pọ rara lori erongba wọn lati ṣe ifẹhonuhan. Ẹwẹ,  ileeṣẹ ọlọpaa ti jẹjẹ aabo to peye fawọn olufẹhonuhan. Amọ, wọn sọ pe awọn ko ni jawọ lati ri wi pe wọn ko faaye gba ki wahala ati ikọlu kankan waye nibẹ. Alukoro agba ileeṣẹ ọlọpaa lo fidi ọrọ yi mulẹ ninu atẹjade kan tui wọn fi sita lalẹ ọjọ Aje."
Wo àwọn ìgbésẹ̀ tí o gbọ́dọ̀ gbé láti ra ọjà ẹ̀dínwó ní Ounjẹ Eko,Lẹyin to ṣagbekalẹ ọja ẹdinwo onjẹ ti wọn pe orukẹ rẹ ni Ounjẹ Eko, ijọba ipinlẹ Eko ti kede awọ ilana ati igbesẹ ti araalu gbọdọ gbe ki wọn to le maa ra ounjẹ lọja naa. Ninu atẹjade kan loju opo X rẹ ni ijọba ipinlẹ ọhun ti fi ikede naa sita. Gẹgẹ bi ẹ ṣe mọ pe kaakiri ipinlẹ Eko lawọn ọja naa wa, ẹdinwo 25% lo si wa fun gbogbo ounjẹ ti wọn n ta nibẹ. Ojuko mẹtadinlọgbọn ni Ounje Eko wa ni Ikeja, mẹfa wa ni Lagos island, mẹsan an ni Ikorodu, marun un ni Epe ati mẹwaa ni Badagry. Aago mẹwaa aarọ ọjọ Aiku ni awọn ọja Ounjẹ Eko naa yoo ṣi titi di aago mẹrin irọlẹ. Ti o ba fẹ ra ounjẹ ni Ounjẹ Eko, ohun akọkọ ti o gbọdọ ṣe ni ki o ra kaadi ninu eyii ti o maa ko owo to kaju iye ounjẹ ti o fẹ ra si. O si loju awọn ti ijọba fun laṣẹ lati maa ta kaadi naa faraalu lasiko yii. Lẹyin naa ni o maa lọ sibi ti o ti fẹ ra ounjẹ lati fun ẹni to n ta ounjẹ ni kaadi rẹ lati ra ounjẹ ti o fẹ ra. Ọjọ Aiku, ọjọ kẹtadinlogun, oṣu Kẹta, ọdun 2024 yii ni ọja Ounjẹ Eko di ṣiṣi. Gbogbo eto ni o ti to bayii fun ijọba ipinlẹ Eko lati ṣi ọja ounjẹ ẹlẹdinwo kaakiri ipinlẹ naa. Kọmiṣọna eto iroyin ati ọgbọn inu, Gbenga Omotoso lo sọrọ yii loju opo X rẹ pe Gomina Babajide Sanwo-Olu ti paṣẹ pe ki ọja naa eyi ti wọn pe orukọ rẹ ni ‘’Ounjẹ Eko’’ di ṣiṣi lọjọ Aiku ọjọ kẹtadinlogun oṣu Kẹta yii kaakiri ẹkun marun un ipinlẹ Eko. Iru awọn ounjẹ tawọn eeyan ipinlẹ Eko yoo maa ri ra lawọn ọja naa ni ẹwa, irẹsi, burẹdi, ẹyin, timọ ati alubọsa ni owo ti ko gara. Kọmiṣọna eto iroyin ṣalaye pe lati le jẹ ki eto naa lọ ni irọwọrọsẹ, awọn eeyan to ba fẹ ra nnkan yoo maa gba iwe pelebe tikẹẹti lati ra ọja. O ni ijọba ti gba awọn ontaja to mọ nipa ounjẹ lati ṣe agbatẹru eto naa. Iye ti wọn yoo maa ta ounjẹ kọọkan yoo wa lara awọn ounjẹ yii. Baagi iwọn 5kg irẹsi ni wọn yoo maa ta ni N5,325 nigba ti 1kg rẹ yoo si jẹ N1,065. N6,225 ni wọn yoo maa ta ẹwa iwọn 5kg nigba ti iwọn 1kg yoo jẹ N1,24. Iye ti wọn yoo maa ta awọn ounjẹ yoku naa yoo di mimọ fawọn to ba fẹ ra ounjẹ naa. Ọgbẹni Omotoso ṣalaye pe ọja yoo wa ni ibudo mẹtadinlọgbọn ni Ikeja, nigba ti ọja naa yoo wa ni ọna mẹfa ni agbegbe Lagos Island. Ibudo mẹsan an ni irufẹ ọja yii yoo wa niluu Ikorodu, marun un niluu Epe, nigba tawọn eeyan yoo maa ri ounjẹ ra ni ibudo mẹwaa niluu Badagry. Gomina Sanwo-Olu ti wa rọ awọn eeyan ipinlẹ Eko pe lati fọwọ sowọ pọ pẹlu awọn to wa nidi eto naa fun aṣeyọri rẹ.
"Wọn tí sọ Nàìjíríà di Zimbabwe: Alága ẹgbẹ́ NLC figbe ta,Alága ẹgbẹ òṣìṣẹ́ NLC, Joe Ajaero, tí ni  ìjọba orilẹ ede Naijiria ti sọ Naijiria di orilẹ ede Zimbabwe látàrí ebi àti ìyàn tó wà lorilẹ èdè Nàìjíríà. Ajaero  ni ojúṣe ìjọba ni láti rí  pé ètò ààbò wà fún tonile talejo,láti mojuto  eto ọrọ̀ ajé,kì wọ́n sì mu igbe ayé dẹ̀rùn bá mútù-mùwà. Ẹgbẹ́ òsìsẹ́ NLC gúnlè ètò ìwọ́de nílùú Abùjá látàrí ọwọn gógó oúnjẹ,ètò ààbò tí ko péye àti ìníra to de ba àwọn ènìyàn. Ọpọlọpọ àkọlé ni àwọn ènìyàn gbe dani lára wọn ni eyi to sọ pe 'ebi ń pa wá'. Tí a ò bá gbàgbé pé lọ́sẹ̀ méjì sẹ́yìn ni ẹgbẹ́ òsìsẹ́ NLC fi ìkéde síta pé àwọn yóò se ìwọ́de ọlọ́jọ́ méjì ní  lọ́jọ́ ketadinlọgbọn, oṣù  Kejì àti ọjọ́ kejidinlọgbọn osu keji  lórí ọ̀wọ́n gógó oúnjẹ bí owó náírà se di yẹpẹrẹ,bí owó ilé- ìwé se gbówó lórí àti bí ìníra se de ba gbogbo ọmọ orilẹ ede Naijiria. Àwọn òṣìṣẹ́ NLC bẹ̀rẹ̀ ètò ìwọ́de ni ilé ẹgbẹ́ Labour House to wa nílùú Abùjá,tí wọ́n sì gbé ètò ìwọ́de náà lọ si Ile  Asofin orileede Naijiria. Bákan náà, bí àwọn òṣìṣẹ́ NLC se parí ìwọ́de tiwọn naa ni àwọn kan náà tún gbé ìwọ́de tiwọn náà wà sí ilê  ìgbìmọ̀ aṣòfin láti wá fi atilẹyin wọn hàn sì ìjọba ààrẹ Ahmed Bọla Tinubu. Lára àwọn akọle tí wọn gbé lọ́wọ́ wí pé'Tinubu yóò se atunto sì ètò ọ̀rọ̀ ajé.ojú yóò tí àwọn ọ̀tá Naijiria,abbl. Ẹgbẹ osisẹ TUC ti kede síta pe awọn ko pẹlu ifẹhonhan ati ìwọde ọlọjọ meji ti ẹgbẹ osisẹ Labour NLC gunle lati fi tako ọwọngogo to gbode lẹyin yíyọ owo iranwọ epo bẹntiroolu. TUC salaye pe idi ti awọn ko fi fọwọsowọpọ pẹlu NLC ni pe iwọde ti wọn gunle yii ko sinu igbesẹ akọkọ to jẹ mọ fifun ìjọba apapọ ni ọjọ mẹrinla lati se atunṣe sì owo oṣu awọn osisẹ ninu oṣu kẹwaa ọdun 2023. Aarẹ ẹgbẹ naa, Festus Osifo sọ eyi lasiko to n ba awọn akọroyin sọrọ niluu Abuja lori awọn igbesẹ tí ìjọba le gbe lati tako ọwọngogo to gbode lasiko yii. "" Ko si adehun pe ìwọde yii ma waye, ti a ba jọ n se nnkan papọ, a jọ ma bọ sita lati bá yín sọrọ. ""Lọjọ tí kede jade nípa ìwọde, n jẹ ẹ ri ọmọ ẹgbẹ TUC nibẹ. Mo mọ pe gbogbo yin ri lẹta nipa ìwọde, awọn ọmọ ẹgbẹ NLC nikan lo wa fun. ""Pẹlu eyi, o ti han gbangba idi ti a ko le fi kopa. A ko ba wọn lọwọ ninu adehun. Ẹ fi aye gba kiko oúnjẹ wọle lati okun- TUC gba ìjọba ni ìmọ̀ràn Aarẹ ẹgbẹ osisẹ TUC ni awọn ti ṣeto ọna abayọ fun ìjọba apapọ lati tako ọwọngogo to gbode lasiko yii. Osifo ni o se koko ki Aarẹ Tinubu fi aye gba pe ki kiko oúnjẹ wọle si orilẹede Naijiria lati oke okun. O tẹsiwaju pe orilẹede Naijiria ko ti rí irufẹ lasigbo yii paapa lasiko ologun. ""Awọn ọmọ Naijiria ni lati wa laye ki wọn le mọ pe igbesẹ Aarẹ Tinubu jẹ eyi to rẹwa. ""Kiko oúnjẹ lasiko yii yoo mu adikun ba ebi to gbode lasiko yii lorilẹede Naijiria. ""Ijọba ni lati fi aye gba kiko oúnjẹ wọle laarin ọsẹ meji."" Aarẹ Bola Tinubu ti sọ pe ijọba oun ko ni idahun si gbogbo ibeere lori iṣoro to n koju orilẹede Naijiria lọwọ yii. Amọ, aarẹ ni ko si ẹni to le bu oun pe ijọba oun ko gbiyanju lati wa ojutuu si ipenija to n koju Naijiria bayii. Tinubu sọrọ yii nibi ipade to ṣe nile iṣẹ ijọba l’Abuja lọjọ Aiku pẹlu awọn gomina atawọn akọṣẹmọsẹ nipa ọrọ-aje to yan lati ṣiṣẹ pọ wa ọna abayọ si ọrọ-aje Naijiria to n ṣojojo. Lara awọn to wa nibi ipade naa ni gomina Charles Soludo ipinlẹ Anambra, Dapo Abiodun ti ipinlẹ Ogun; gbajugbaja oniṣowo, Aliko Dangote, Abdul Samad Rabiu, Tony Elumelu, ati Ọgbẹni Segun Ajayi-Kadir to jẹ ọgagba ajọ M.A.N. to n ri awọn ileeṣẹ to n ṣe nnkan tawọn araalu n lo. Aarẹ Naijiria ti sọ fun igbimọ yii lati ṣe ipade pọ loorekoore ki wọn si gba ijọba ni imọran lori ọna abayọ si eto ọrọ aje to dẹnu kọlẹ. Tinubu sọ pe ‘’ẹ jẹ ki a wo ohun ti a n ṣe daadaa ati awọn ohun to ku diẹ kaato ti a n ṣe ati ohun ti a le ṣe lati jẹ ki ọrọ-aje Naijiria pada bọ sipo. Gẹgẹ bi mo ti ṣe sọ siwaju, awọn ọmọ Naijiria nikan ni ijọba mi lati tẹ ẹ lọrun. Ọrọ awọn akẹkọọ jẹ ijọba mi logun, bakan naa ni ọrọ awọn agbẹ, awọn oniṣowo, to fi mọ awọn baba ati iya. A n wa ọna lati ṣe iranwọ fawọn ọmọ Naijiria ti ko ri ọwọ họri, a fẹ fun wọn ni ireti.’’ Tinubu ni bo tilẹ jẹ pe ijọba oun le ma ni gbogbo idahun sawọn ibeere lori ipenija to n koju Naijiria lọwọ, o fi da awọn ọmọ Naijiria loju pe ọrọ-aje Naijiria yoo pada bọ wa sipo labẹ ijọba oun."
Àwọn òntàjà ẹ̀yà Igbo fárígá nílùú Ilorin, wọ́n láwọn ò ní tajà f'ẹ́nikẹ́ni, àyàfi...,Awọn ontaja ẹya Igbo ni ilu Ilorin ni ipinlẹ Kwara tutọ soke foju gba a, wọn ni ko si ọmọ ẹgbẹ awọn to gbọdọ taja fun ẹnikẹni titi ti ijọba Kwara yoo fi ṣe ohun ti awọn n fẹ. Gbogbo ile itaja wọn jake jado ilu Ilorin lo wa ni titi pa, ko si si tita-rira kankan lati ọdọ wọn. BBC Yoruba rii pe gbogbo wọn lo kora jọ soju kan labẹ asia ẹgbẹ ontaja ẹya Igbo (Association of Igbo Traders) lati jiroro ati lati fẹnu ko lori ohun to kan ni sise. Ọkan lara ọmọ ẹgbẹ náà to bẹbẹ ki a fi orukọ boun lasiri sọọ di mimọ pe ajọ to n pa owo wọle fun ijọba ipinlẹ Kwara (Kwara State Internal Revenue Service) lo ti sọọbu eeyan meji lara awọn pa lori owo ori sisan. O ni igbesẹ naa lo fa a ti awọn yoku fi dara pọ mọ wọn lati jija-n-gbara nitori ohun to ba de ba eti, o de ba imu. O ni ti awọn ko ba dara pọ mọ awọn meji ọhun, awọn mọ wi pe awọn yoku o le moribọ ninu igbesẹ náà nitori ijọba yoo pada ti ile itaja tawọn naa pa. O salaye pe koda, ko jẹ ọdun kan tabi ju bẹẹ lọ ni ijọba lo lati ṣi awọn sọọbu naa, awọn yoku naa ko ni ta ọja fun ẹnikẹni fun iye ọdun naa. Awọn sọọbu meji ọhun ti ijọba ti pa ni, Ile Itaja Asaraloge Chupet ati Ile Itaja Ohun Mimu Ẹlẹrindodo Top Bizz. Ọmọ ẹgbẹ ontaja ẹya Igbo mii bakan naa sọ pe, gbọnmisi omi-o-to lo waye laarin awọn ati ajọ to n pa owo wọle fun ijọba ipinlẹ Kwara lori owo ori. O ni owo ori ti ijọba Kwara ni ki awọn maa san jẹ eyi to pọju ti o si le run Ileesẹ awọn. O sọ pe lati ibẹrẹ, awọn maa n san owo gẹgẹ bi ẹgbẹ, awọn si n sanwo dede. Ọkunrin naa ni ṣadede ni ajọ naa gbe igbesẹ tuntun wi pe ki awọn maa san owo ni ọkọọkan. O ni ohun to jọ ni loju ni pe milionu lọna aimoye ni wọn bu fun ẹnikọọkan awọn lọdun. Ontaja firji, ẹrọ amunawa, ẹrọ ifọsọ ati bẹẹ bẹẹ lọ ọhun fi kun-un pe, millionu mọkanla naira ni wọn bu fun oun nìkan fun ọdun 2024 nikan. O ni awọn mii, milionu mewa, mẹsan, mẹdogun ati bẹẹ bẹẹ lọ ni wọn bu fun wọn. O ni ohun to fa wahala leyi nitori awọn ko lee san. Saaju ni ọjọ kọkanla osu kẹta ọdun 2024 ni alaga agba ajọ to n pa owo fun ijọba Kwara, Shade Omoniyi, ti fi lede pe, ajọ naa yoo maa ṣe isẹ wọn lai mu wahala dani. O seleri pe ajọ naa yoo ma pawo fun idagbasoke ijọba Kwara ni ilana ati ibamu pẹlu ajọ agbaye Gbọnmisi omi-o-to ṣẹlẹ lonii ọjọ Iṣẹgun niluu Ilorin laarin awọn ontaja ẹya Igbo ati ajọ to n pa owo wọle fun ijọba ipinlẹ Kwara. Aawọ to bẹ silẹ yii lo jẹ ki ajọ naa gbe ṣọọbu awọn Igbo tipa. Niṣe lawọn ontaja ẹya Igbo naa pejọ soju kan nibi ti wọn ti koju awọn oṣiṣẹ ajọ to n pawo wọle fun ijọba ipinlẹ Kwara ọhun. Awọn ontaja Igbo naa kọ lati ba BBC Yoruba sọrọ, nigba ti a kan si wọn lati mọ ohun tó ṣẹlẹ gangan titi di asiko yii. Bakan naa ni a ṣi n gbiyanju lati ba ẹka ]ijọba Kwara sọrọ lori iṣẹlẹ naa.
"Tradomedical Doctor Oluseyi Atanda: Báyìí ni mo ṣe ń fi ìṣègùn òyìnbó àti ti ìbílẹ̀ tọ́jú,""Baa ṣe n dagba taa n kọ iwe ti oyinbo lọ ni Fasiti naa la n kọ ti ifa ninu ile. Àwọn kan ṣaa lo ti n ṣe iwosan ki Dokita o to de aye"". Dokita onimọ nipa ẹya ara obinrin ati bi wọn ṣe n loyun, bimọ ti oloyinbo n pe ni Consultant Gynaecologist ni Dokita Oluseyi Atanda lo ba tun bu iyalẹnu kun iṣẹ imọ iṣegun oyinbo to n ṣe nipa fifi ẹsẹ ile tọọ, oun naa si ni adifa ti yoo baa yin fi ẹsẹ ile tọ ọ bi ẹ ba nifẹ sii. Oúnjẹ tí àwọn Onífá tí wọn ń gbé wá sílé wa ló mù mí fi ẹsìn Krìstẹnì sílẹ dí Ogbójú Babaláwo àti Ẹ̀lẹ́bọ – Oluwo Olakunle Ìtàn Ọba Yorùbá tí wọ́n yẹgi fún torí ó jí ọmọ gbé ṣe ètùtù 'Abínibí ní ọfọ̀ àti àyájọ́ jẹ́ fún mi' Mọ̀ síi nípa iṣẹ́ tí Àjẹ́ ń ṣe ní China, Japan àti gbogbo àgbáyé, kò síbi tí wọn kò sí- Abiodun Fatomilola Babalawo lo le mo òun ti yóò gbẹyin ọ̀sándòru Oluseyi ba BBC Yoruba sọ nipa bo ṣe n ko imọ iṣegun mejeeji yii pọ. Bo ba ṣee ni ti oyinbo ti ko jẹ, a si ti ẹsẹ ile bọ ọ boya ifa yoo jẹ. Ile iwosan ti ileewe giga Ladoke Akintola lo ti n ṣiṣẹ gẹgẹ Dokita, ilee rẹ lo ti n ṣiṣẹ gẹgẹ bii Babalawo koda o tun gboye ninu imọ iṣegun iobilẹ - oun ni Ajana Awo ti ilu Osogbo to si tun jẹ Aarẹ ẹgbẹ awọn oniṣegun ibilẹ lapapọ nipinlẹ Osun. Ẹ gbọ́dọ̀ ríi wípé Nnamdi Kanu yọjú sí ilé ẹjọ́ lónìí - Agbẹjọ́rò Wo àwọn gbajúmọ̀ míràn yàtọ̀ sí Tiwa Savage tí fídíò ìbálòpọ̀ wọn ti bọ́ sí orí ayélujára ... Wo ohun tí Baba Ijesha sọ fún BBC níbi ìgbẹ́jọ́ rẹ̀ tó wáyé lónìí"
Ohun tó yẹ kí o mọ̀ nípa àìsàn Leukaemia àti jẹjẹrẹ ìsétọ̀, Prostate cancer,Ọdun 2019 la mu iroyin tọ yin wa pe akẹkọbinrin kan ni Naijiria Chisom Chukwuneke ti awọn eeyan ba ṣe ajọyọ pe o gba A1 meje ninu idanwo WAEC  lọdun naa padanu ẹmi rẹ. Iroyin yi fọwọ kan ọpọ lẹmi tori ọmọ ọdun mẹtadinlogun yi lọpọ foju wo gẹgẹ bi ọmọ ologo. Nigba ti wọn yoo ṣe iwadii ohun to ṣekupa, esi ti wọn fi sita ni pe aisan jẹjẹrẹ inu ẹjẹ leukaemia lo ṣekupa. Aisan yi wa lara awọn aisan jẹjẹrẹ to n gba ẹmi ọpọ ni Naijiria nilẹ oni to mọ. Loju opo ayelujara a fura si pe awọn eeyan n beere nipa asian yi ati aisan jẹjẹrẹ mii,prostrate cancer. Njẹ ibaṣepọ kankan wa laarin awọn mejeeji ati pe ki ni o yẹ ni mimọ nipa awọn aisan jẹjẹrẹ wọnyii? Ẹ wa nkan fidi le lati kẹkọ nipa awọn asian wọnyii. Ẹya ara kekere to wa lapa iṣalẹ nkan ọmọ ọkunrin loloyinbo n pe ni Prostate. Lede Yoruba a le pe ni isetọ tabi orisun oloje agbara atọ. Prostate jẹ ọkan ninu awọn ẹya to wa ninu egungun ibara idi, o si jẹ ara nnkan ọmọkunrin. Ẹya ara yii kere pupọ, debi pe ko tobi ju koro ahusa lọ. O si wa laarin nnkan ọmọkunrin ati ile itọ, o si yi ọpa to n gbe itọ jade ninu ara ka. Prostate yi lo ma n sẹto eroja to n pese atọ ọmọkunrin. Bi ọkunrin ba ti n dagba si, o ṣeeṣe ki Prostate rẹ yi maa tobi ju ti tẹlẹ l. Amọ ti kokoro aisan jẹjẹrẹ ba wọ inu rẹ, o di Prostate Cancer niyẹn. Ohun to maa n ṣokunfa aisan jẹjẹrẹ Prostate ko lakọsilẹ ṣugbọn o ni awọn nkankan to le jẹ ki eeyan wa ninu ewu aisan jẹjẹrẹ yi. Ko si alaye lori rẹ ṣugbn awọn ọkunrin alawọdudu lo maa n ṣaba ni aisan jẹjẹrẹ Prostate yi ju awọn alawọfunfun lọ. Awọn ọkunrin ti baba wọn tabi ọmọ iya wọn lọkunrin ba ko aisan yi naa a maa saba ko aisan jẹjẹrẹ yi Iwadii tun fi han pe awọn ọkunrin to ba sanra wa ninu ewu kiko aisan jẹjẹrẹ Prostate ju awọn ti ko sanra pupọ. Awọn apẹrẹ aisan jẹjẹrẹ yi ko pọ ni igba to ba ṣi kọkọ wa lara idi si ni pe ibi to sa pamọ si lara ko le jẹ ki eeyan tete mọ. Die ninu awọn nkan mii taa le ri ni pe ọkunrin a maa ji tọ pupọ ni paapa loru. O maa n ṣe eeyan to ba ni aisan jẹjẹrẹ yi bi igba pe ko sare lọ ṣe ẹyọ. Itọ to ba n jade lara ko ni lagbara  tabi ki onitọhun si maa koju inira ko to ribi tọ Pipẹ lori itọ tabi ki o si dabi pe itọ ṣi ṣẹku ninu apo itọ lẹyin ti eeyan ba tọ tan. Ayẹwo se pataki gẹgẹ bi ọna kan gbogi ti eeyan le fi tete koju aisan jẹjẹrẹ Prostate. Ibi ti wahala si wa ni tori ọpọ ni kii lọ fun ayẹwo lasiko titi ti aisan naa yoo fi ti joko si agọ ara wọn. Ko si ayẹwo orisi kan pato bi kii ṣe pe awọn onimọ iṣegun a maa lo eyi ti wn ba ri pe yoo fun wọn ni esi ti wn ba fẹ. Lara ayẹwo taa n wi yi leyi to niṣe pẹlu ẹjẹ,gbigba diẹ lara ẹya ara fun ayẹwo taa mọ si biopsy, ati omiran ti wọn a maa tika bọ furọ ọkunrin to ba lọ fun ayẹwo lati le ribi ti iṣetọ rẹ wa. Awọn ayẹwo yitabi apapọ wn ni awọn oniṣegun a maa lo lati le mọ bi aisan jẹjẹrẹ yi ṣe n dagba si lara eeyan. Gẹgẹ bi a ṣe salaye ṣaaju pe aisan jẹjẹrẹ Prostate yi a maa saba daamu awọn ọkunrin alawọdudu ju awọn alawọ funfun lọ. Nilẹ Africa Naijiria ni ibi tawọn eeyan pọ si julọ toiri naa ninu awọn alawọdudu to n ba aisan yi lọ ti Naijiria ko kere. Akọsilẹ taa ri sọ pe ida meji lo wa ninu ewu aisan jẹjẹrẹ yi. Lọdọọdun o sọ pe eeyan ẹgbẹrun lọna ogun ni aisan jẹjẹrẹ yi maa n pa ni Naijiria Lọpọ igba ayẹwo ile iwosan a maa fihan pe awọn ti aisan yi ti wle siwọn lara lo pọ julọ. Aisan jẹjẹrẹ eleyi jẹ eyi to n ṣe akoba fun ẹjẹ debi pe ko ni le koju kokoro aifojuri to n ṣakoba fun ara. O nii ṣe pẹlu awọn sẹẹli funfun ti a si ma bẹrẹ ninu ẹgungun. Ọpọ eeyan to ni aisan jẹjẹrẹ yi ni kii ni apẹrẹ afihan pe o wa lara wọn. Amọ awọn apẹrẹ taa tun le ri niwọnyi: Awọn onimọ sayẹnsi lawọn kole sọ pato ohun to n ṣokunfa aisan jẹjẹrẹ inu ẹjẹ yi. Amọ wọn ni awọn nkankan a maa jẹki awọn eeyan wa ninu ewu lati ko aisan jẹjẹrẹ yi. Ninu rẹ ni pe ki wọn ṣalabapade kẹmika kọ́kan bi benzene Kokoro aifojuri bi Human T-Cell leukaemia virus naa le mu ki eeyan wa ninu ewu kiko aisan jẹjẹrẹ yi. Bi awọn dokita ba ti fura si pe eeyan ni aisan jẹjẹrẹ yi, wọn yoo ṣe ayẹwo ẹjẹ ,gbigba ẹya ara bi mudunmudun to wa ninu egunegun eeyan,bone marrow,ayẹwo ẹrọ Xray ati ayẹwo egungun ẹyin eeyan. Lọpọ igba itọju aisan yi a  maa waye latari bi aisan jẹjẹrẹ inu ẹjẹ naa ba ṣe lagbara si. Bi wọn ba ti ṣe kẹfin pe eeyan ni aisan yi lara naa ni wọn ti ṣalaye pe ki eeyan bẹrẹ itọju lai fi asiko ṣofo.
Ẹ̀yà ara yíyọ ta, ewu àti àwọn tó ń fara kó àásá rẹ̀,Ni Ọjọbọ ni iroyin gbode pe ọwọ awọn agbofinro nilẹ Gẹẹsi ti tẹ igbakeji aarẹ ile aṣofin agba nigba kan ri lorilẹede Naijiria, Sẹnetọ Ike Ekweremadu ati iyawo rẹ lori ẹsun pe wọn gbe ọmọdekunrin kan wọ orilẹede naa pẹlu erongba ati yọ ẹya ara rẹ lo fun nnkan miran, eyi ti awọn oloyinbo n pe ni “Organ harvesting”. Eyi mu ki ọrọ “Ọrgan harvesting” yiyọ ẹya ara eeyan lo fun nkan lọna ti ko tọ o di gbajugbaja ninu ijiroro awọn eeyan lori ayelujara lati igba naa. Bi eyi ṣe n lọ lọpọ n beere pe ki gan an ni itumọ “Organ Harvesting” tawọn eeyan n pariwo yii? Ki ni itumọ “Organ Harvesting” gan an ni pato? A o yannana rẹ ninu iroyin yii. Itumọ kan pato ti eeyan lee fun ọrọ yii ni “ki eeyan gba ki wọn pa oun”, eyi ni tita ẹya ara ati lilo ẹya ara eeyan kan fun ẹlomiran. Eyi ni itumọ ti ajọ ẹtọ ọmọniyan lagbaye gbe kalẹ fun un. Wọn fi kun un pe ọpọlọpọ orilẹede lagbaye bii China, India ati Sunai Peninsula ni owo yii ti n gbalẹ ju. Ohun to maa n ṣẹlẹ pẹlu yiyọ ẹya ara lo ni ṣiṣe iṣẹ abẹ lati yọ ẹya ara eeyan lọna ti ko ba ofin mu, fun erongba ati loo fun itọju ẹlomiran. Ọpọ igba ni igbesẹ yii lee waye tako ifẹ inu ẹni ti wọn fẹ lo ẹya ara rẹ. Awọn eeyan kan wa to jẹ pe funra wọn ni wọn n finufindọ ta ẹya ara wọn fun awọn oniṣowo ẹya ara eeyan ni ọja okunkun lati gba owo, gẹgẹ bi iwe iroyin Delta-net Journal ṣe sọ. Ọpọ lo ṣi n sọ pe owo nla lo n ba de. Fun apẹrẹ, ẹgbẹrun lọna aadọjọ dọla, ($150, 000) ni owo to kere julọ ti wọn n ta kidinrin. Lootọ gẹgẹ bi awọn onimọ ṣe sọ, eeyan lee gbe igbe aye rẹ pẹlu kindinrin kan, ṣugbọn kii ṣe gbogbo igba ni eyi maa n ri bẹẹ. Igba miran si lo maa n jẹ pe tipatipa ni wọn maa fi n yọ ẹya ara ẹlomiran tako ifẹ rẹ. Awọn miran si wa to jẹ pe nṣe ni wọn maa n fi ọgbọn alumọkọrọyi tan wọn ṣe e. Ohun to lewu pupọ ni yiyọ ẹya ara ẹni fun ohunkohun. Lara awọn ewu to si rọ mọ ọ niwọnyii:
Big breast: Damilola Adegboro, Oluwaseun Amoo, Remi Fatolu: Ẹlòmíì ń fi irú ọyàn wa tọrọ,Ariwo ọyàn ńlá ló máa ń tẹ̀lẹ́ mi ní gbogbo 'bus stop'- Damilola Tosin Adegboro Leyin iforowanilenuwo BBC pẹlu Remi Fatolu, ọpọ obinrin miran to lọyan naa tún ti jáde sita sọrọ soke nipa idẹyẹsi ti oju wọn n ri. Damilola Oluwatosin Adegboro ati Oluwaseun Amoo jade sita wa sọ idẹyẹsi ti awọn n koju nitori ọyan aya wọn bo ṣe tobi to. Oluwatosin ni orin Ọlọmurọrọ maa wolẹ ni awọn kan gana an ma n kọ fun oun ni eyi to jẹ orin aalọ apagbe to ṣafihan obinrin to lọyan. Remi Fatolu ni inu oun dun pe oun ṣe ifọrọwanilẹnuwo naa pelu BBC nitori pe nkan yi pada pẹlu oju ti awọn eeyan fi n wo oun ni awujọ.Remilekun Fatolu bú sẹ́kún fún ohun tó ti pàdánù láyé torí ọyàn ńla rẹ̀. Tosin Adegboro ni oju onidọti ni ọpọ ọkunrin fi n wo awọn to lọyan, ṣugbọn irọ ni eyi. Ọpọ ọkunrin lo wu lati maa fẹ awa ti a ni ọyan nla ṣugbọn wọn ko fẹ gbe wa silẹ bii iyawo- Oluwatosin Adegboro. Awọn obinrin miran maa n bẹbé pe ki n fun awọn ni diẹ lara ọyan mi ni, ọyan naa ti su mi. Wọn mẹnuba awọn ipenija ti wọn n ri lawujọ ati eebu lọdọ awọn obinrin miran lori ọyan nla wọn. Tosin ni ọpọ igba ni oju maa n ti oun nitori ọyan nla naa. Mi ò kí ń fẹ́ ya fọ́tò tabi ki n jade kuro nile nitori eèbú nipa ọyan nla ti mo ni- Tosin Adegboro Ọpọ maa n jẹ ko dabi pe iwọ lo da ara ẹ pẹlu ọyan nla tabi ohun to wu eeyan ni. Remi Fatolu gab awọn obinrin to ni ipenija yii nimọran lati jade sita sórọ ki wọn si gab kadara ki ara wọn le fuyẹ. Oluwaseun Amoo ni ki awọn eeyna dẹkun idẹyẹsi obinrin to ba ni ọyan nla nitori pe ko rọrun rara. Oluwatosin Adegboro ni ko wu ẹni to ni ọyan nla naa bẹẹ nitori pe oun kọ lo da ara rẹ ati pe ọrọ awọn eeyan maa n fa ironu ati ibanujẹ ti eeyan ko ba ṣọra.
""
"Doctor Joy Adesina: Kìí ṣe gbogbo ìgbà náà ni mo fi ń kàwé ní fásitì, ẹ gbé ìgbé ayé tó dọ́gbà láti tayọ,Laipẹ yii ni iroyin ọdọbinrin kan kan ka pe o tayọ gidi gidi ninu imọ ẹkọ dokita to si jẹ ẹbun ile ọfẹ, iṣẹ, owo tabua ati ọpọlọpọ ami idamọ fun oriire ni ile iwe Obafemi Awolowo ti Ile Ife ot ti jade. Aworan rẹ tan ka ori ayelujara nigba ti aarẹ banki idagbasoke ilẹ Afirika, Akinwumi Adesina gbe aworan rẹ sori sori ayelujara, ẹgbọn lo jẹ si baba rẹ o si kọ ọrọ sita pe ori oun wu pe Joy lo tayọ ju pẹlu ami idayatọ mẹwaa atawọn ami ẹyẹ mii. Dokita Joy Adesina ni akẹkọgboye ti yoo kọkọ gba iru awọn ami ẹyẹ yii ninu itan ile ẹkọ giga OAU to ti jade. Bó ṣe òṣèlú náà ló gbà, a léè fi wọ ọ̀rọ̀ Sunday Igboho - Malami Wọ́n tún ti yọ òkú èèyàn méjì síi níbi ilé tó wó l'Eko, ó di èèyàn 45 tó kú níbẹ̀ báyìí Tí ó kó bá sùn ní aago yìí sí aago yii, àkóbá tí ò ń ṣe fún ìlera ọkàn rẹ nìyìí Oluwo ti yó tán, ó ń wá bẹ́kùn bẹ́kùn kiri, àwọn òrìṣà tó ń tàbùkù ṣì ń wò ó lọ́wọ́- Ọba Ogboni ìwásẹ̀ 'Ẹ yé tan ara yín, èmi mo ni aṣọ 120 yard tó jábọ́ lát'ọ̀run táwọn ará Ondo ń ya mọ́ ara wọn lọ́wọ́' Amọ iroyin arabinrin ko jina si iru ibẹrẹ to ni eyi to fihan pe iyi wa ninu ki obi máṣe gba fun ọmọ ni kekere lati maa fi ẹkọ rẹ ṣere rara. ""Lati ile ẹkọ alakọbẹrẹ ni mo ti tẹpa mọ iwe mi, lati ọdun mẹsan ni mo ti kọkọ iwe ti awọn eeyan n ka"". Dokita Joy Adesina jẹ ọmọ aburo eekan agbaye to jẹ oludari patapata fun Banki idagbasoke ilẹ Afirika, Akinwumi Adesina, ọmọ iya ọmọ baba ni wọn. Joy ni lati kekere naa ni oun ti maa n tayọ amọ nigba ti oun wọ ile iwe giga fasiti gan, ko kọkọ rọrun fun oun ni ipele ikini amọ nigba to de ipele keji to bẹrẹ si ni rii pe esi idanwo oun n dara lo ti rii pe oun naa yoo tayọ. ""Esi idanwo ti mo n ri lo n jẹ iwuri fun mi lo jẹ ki n de ibi ti mo de bayii"". Nigba to pari ni ipele aṣekagba ni okiki rẹ tan lori ayelujara to si gba ami itayọ (Distinction) mẹwaa, ami itayọ marun mii. Eyi lo mu ki awọn eekan lawuj bẹr si ni fi ẹbun yẹ ẹ si. Gomina Dapo Abiodu fun un ni ẹbun owo ati ile ọfẹ pe ohun iwuri gbaa ni esi rẹ jẹ. 'Tí wọ́n bá bá ẹ sùn tí wọn ò ""release"" wọ́n á gba owó wọn, àwa la ń ra Kọ́ńdọ́ọ̀mù tí wọ́n fi ń bá wa sùn ní Mali' Ọwọ́ ọlọ́pàá tẹ olórí pátápátá fún àwọn ajínigbé kan l'Ekiti Ṣe ọmọ táa bí ""fine"" ni ìyàwó mi ń bèrè, mo tún ń pa á lẹ́rìín kó má mọ̀ pé ọmọ ti kú - Woli Agba Ayo Ajewole"
"Àrùn Diphtheria pa ọmọ ọdún mẹ́fà nípìnlẹ̀ Osun,Gomina ipinlẹ Osun, Ademola Adeleke, ti pàṣẹ pe ki awon ibudo itọju pajawiri bẹ̀rẹ̀ ni kiakia, lati le koju àrùn Diphtheria nipinlẹ naa. Olawale Rasheed, to jẹ akọ̀wé ikede fun gomina, lo fi ikede naa sita ninu atẹjade kan lọjọ Aje, gẹ́gẹ́ bi Iwe iroyin Cable ati awọn ileeṣẹ iroyin mii ṣe sọ. Igbesẹ naa waye lẹyin ti ileeṣẹ eto ilera ipinlẹ Osun kede pe àrùn naa ti wa nípìnlẹ̀ ọ̀hún. Ọgbẹni Rasheed sọ pe awọn alaṣẹ eto ilera ní àrùn naa ti pa ọmọ ọdun mẹfa kan. O ni ""ọjọ karundinlọgbọn, oṣu Kẹfà, ni ọmọdebinrin naa bẹ̀rẹ̀ si ni fi àwọn àmì àrùn naa han, kó tó di pe o kú ni ọjọ keje, oṣu Keje. O fikùn ọ̀rọ̀ rẹ̀ pe ẹlòmíì ti wọn fura si pe o ni àrùn naa, ti n ṣe àyẹ̀wò bayii, ti gomina si tun pàṣẹ pe ki wọn tete wa awọn to ti ni ìbá pàdé pẹ̀lú wọn fun ayẹwo. Àjọ NCDC sọ pe eeyan bii 789 ni àrùn naa ti ràn, ọgọrin si ti ku. Ipinlẹ Kano, Lagos, Yobe, Katsina, Cross River, Kaduna, Osun ati ilu Abuja ni àrùn naa ti wà bayii. A ṣi n ṣe àkójọpọ̀ iroyin yii lọwọ Awọn dokita ni ọna kan gboogi lati dena itankalẹ aarun naa laarin agba ati ọmọde ni lati gba abẹrẹ ajẹsara naa.\n\nWọn ni abẹrẹ yii yoo ba aarun naa ninu ara.\n\nBakan naa lo pọn dandan ki awọn eniyan ni imọ nipa abẹrẹ ajẹsara fuin awọn ọmọde nitori igbagbọ wa pe eyi yoo koju ikọ wiwu, ẹyin to jẹra ati igbona."
"Pregnant dead mummy: Ṣé ẹ ti gbọ́ nípa òkú gbígbẹ́ tí wọ́n ṣì bá oyún nínú rẹ̀?,Ẹgbẹ awọn onimọ Sayẹnsi to maa n wu nkan jade ninu ilẹ ti ṣawari eeyan akọkọ ti wọn ṣi ba oyun ninu rẹ lẹyin to ti ku fun ọpọlọpọ ọdun. Awọn onimọ sayẹnsi ara Poland yii ti wọn pe orukọ akanṣe awari ti wọn ṣe ni ""Warsaw Mummies Project"" wu eyi jade nigba ti wọn n ṣe ayẹwo kikun ninu ẹrọ arinurode (scan machine) lori oku to ti pe ẹgbẹrun meji ọdun. Iṣẹ akanṣe yii bẹrẹ lọdun 2015 ti wọn si n fi oriṣiriṣi ẹrọ ṣayẹwo awọn oku ọlọjọ pipẹ ti wọn ko jọ si ile  ti wọn n ko nkan iṣẹmbaye si ni Warsaw. Lati ọọrundunrun 19th Century ni wọn ti gbe oku arabinrin naa wa si Poland. Wọn ni ọjọ ori arabinrin yii ni pato ko lee ju ọdun ogun si ọgbọn lọ. Amọ wọn ni awọn oku rẹ ni ""abami iyalọmọ"" tori nkan tawọn ba nidii ayẹwo ti awọn ṣe fun un."
"Dubai drone rain: UAE lo 'drone' láti fi fòpin sí ooru tó mú púpọ̀ ní Dubai,Oirle-ede  United Arab Emirate n seto ọna lati mu òjò rọ lọna atọwọda. Wọn n lo ẹrọ to n fo loju ofurufu ti awọn oloyinbo n pe ni ""Drone"" Diroonu yii lo n lo ina mọnamọna lati fi fọ oju ikuuku lati fi rọ ojo atọwọda silẹ. Ooru to le ni 122 degrees Fahrenheit ti o tumọ si 50 degree Celsius ni wọn n koju ni Dubai. Ọna lati wa ojutu si isoro ooru to mu ju yii lo fa igbesẹ awọn akọsẹmọsẹ lorile-ede UAE naa. UAE jẹ ọkana lara orilẹ-ede agbaye ti ooru n mu ju. Eyi jẹ ki wọn pinnu lati maa se ojo wọn funra wọn. Afihan fọnran fidio ti ajọ to n ri si ayipada oju ọjọ n i UAE fi sita ni ọpa ti gboriyin fun isẹ ọpọlọ naa. Ajọ National Center of Meteorlogy  ni Dubai ni lo gbe fọnran fidio naa to fi diroonu to n fọ ikuuku naa han ti ojo si n da lati arun silẹ lai naa ni ooru to mu lasiko ọhun. Aọ NCM yii salaye nipa igbesẹ to jẹ ki eyi seese ni Dubai ati iye owo ti wọn na lati rii pe ojo pada rọ nibẹ. Ojogbon Maarten Ambum to sisẹ lori isẹ akanse naa salaye fun BBC pe orilẹ-ede UAE ni ikuuku oju ọjọ to to lati lo ina mọnamọna fi rọ ojo silẹ. Alya Al-Mazroui, to je adari ikọ oluwadii isẹ akanse naa ni awọn diroonu yii lo n fọn omi ojo naa kaakiri Dubai. Lati ọdun 2017 ni UAE ti n gbe milionu dola meedogun kalẹ fun isẹ iwadii to le mu ojo rọ lasiko kalẹ."
O tó ìdá méjì àwọn ènìyàn àgbáyé to wà nínú ewu àìsàn ibà,Iṣẹ iwadii yii yoo wulo ni papakọ ofurufu àti awọn ibudokọ lati fi gbogun ti itankalẹ aisan ibà lagbaye. Ojọgbọn Steve Lindsay ti fasiti Durham ni ilẹ̀ United Kingdom, lo ṣe agabtẹru iwadii naa nibi ti wọn ti lo ìbọ̀sẹ̀ àwọn ọmọde mẹta lati orilẹ-ede Gambia. O fidi ẹ mulẹ pe bi ẹfọn to n fa àìsaǹ ibà ṣe maa n gboorun naa ni o ti hande pe àwọn ajá naa n gboorun. Ọjọgbọn Steve fidi ẹ mulẹ pe kẹmikaa kan maa n jade lára ẹni to ba ni aisan ibà ni eyi ti awọn ajá naa le gbọ oorun rẹ lara eniyan. Ìbọ̀sẹ̀ àwọn ọdọmọde naa ni wọn lò fun iwadii yii ni eyi ti àwọn aja naa gba meje ninu mẹwaa dàadáa.
"Àṣírí tú! Ì﻿lò ìyà ni wọ́n ń lo àwọn dókítà ọmọ Nàìjíríà tó ń lọ sí UK fún iṣẹ́,Awọn dokita onimọ iṣegun oyinbo to n ṣiṣẹ ni orilẹ-ede United Kingdom, amọ ti wọn gba lati awọn orilẹ-ede ti ko rọwọ họri sọ pe wọn n lo wọn ni ilokulo. Iwadii kan ti BBC ṣe, tu aṣiri pe ileeṣẹ eto ilera kan ni orilẹ-ede Britain, n lo awọn dokita ti wọn gba lati Naijiria ni ilokulo. Awọn ileewosan aladani ni wọn n gba awọn dokita naa si, Ṣugbọn ilana ti wọn fi ni ki wọn maa ṣiṣẹ tako ofin ẹka ilera ni UK. Ẹgbẹ awọn dokita ni orilẹ-ede naa, British Medical Association (BMA) sọ pe iyalẹnu nla ni nkan naa jẹ fun awọn. BBC ba lara awọn dokita ti ọrọ naa kan sọrọ. Lara wọn ni Augustine Enekwechi, ọ̀dọ́kùnrin dokita to wa lati Naijiria. Enekwechi sọ pe nileewosan Nuffield Health Leeds ni oun ti kọkọ ṣiṣẹ lọdun 2021. Nigba to wa nibẹ, o ni wakati mẹrinlelogun ni oun fi n ‘ṣiṣẹ’ loojọ fun ọsẹ kan gbako – to si ṣoro fun oun lati fi ọgba ileewosan silẹ nigba kọọkan. O ni bi igba ti oun wa ni ọgba ẹwọn ni iṣẹ ti oun n sẹ. Ṣugbọn awọn alaṣẹ ileewosan naa sọ pe irọ ni. Wọn sọ fun BBC pe awọn n tọju awọn oṣiṣẹ awọn daadaa, ti wọn si n fun wọn ni aaye isinmi. Ileeṣẹ kan, NES Healthcare lo gba Augustine lati Naijiria. Nkan ti ileeṣẹ yii ma n ṣe ni pe wọn ma n gba awọn dokita ṣiṣẹ lati awọn orilẹ-ede ilẹ okeere, pupọ ninu wọn lo si n wa lati Naijiria. Awọn dokita naa ni wọn ma n gba lati maa gbe ni ọgba ileewosan. Augustine sọ pe idunnu ko jẹ ki oun ka ilana ati ofin to de iṣẹ naa nigba ti wọn gba oun. Eyi ti ko jẹ ko ṣakiyesi pe awọn ilana wọn tako ofin ẹka eto ilera ni UK, paapaa ofin to tako ṣiṣe isẹ fun ọpọlọpọ wakati. Akọsilẹ kan to jẹyọ lati ara iwadii ẹgbẹ awọn dokita ni Britain, eyi ti wọn fun BBC fihan pe ìdá 92% awọn dokita ti wọn gba lati ilẹ okeere lo wa lati Africa – pupọ ninu wọn, 81% si wa lati Naijiria.. Ọpọ ninu awọn ti wọn ba sọrọ lo fi ẹdun ọkan han lori iṣẹ aṣeju ati pe wọn ma n yọ lara owo oṣu wọn. Ileewosan ọtọọtọ ni wọn n ba a ṣiṣẹ, ṣugbọn ileeṣẹ agbani siṣẹ NES lo gba gbogbo wọn. Lootọ ni ajọ ilera ni agbaye, WHO, tako eto gbigba ọpọ dokita ati nọọsi ṣiṣẹ lati awọn orilẹ-ede to ṣẹṣẹ n goke, ti wọn ko si ni oṣiṣẹ ilera to to. Ninu orilẹ-ede mẹtadinlaadọta ti WHO darukọ, pupọ wọn lo wa ni Africa. UK paapaa fi sinu ofin rẹ, eyi to sọ gbigb dokita lati Naijiria di eewọ. Irinajo BBC si Naijiria, tu aṣiri ibudo idanwo kan nilu Eko, nibi ti a ti ri ọgọọrọ awọn dokita to tò lati ṣe idanwo kan ti wọn pe ni Professional and Linguistic Assessment Board Test – tabi PLAB 1. Ajọ to n risi eto ilera nilu London, General Medical Council nilu London, lo n mojuto idanwo naa, esi rẹ si ni nkan akọkọ ti awọn alaṣẹ ilera ni Britain ma n wo lati fun eeyan ni iwe aṣẹ lati ṣiṣẹ dokita ni UK. Awọn dokita ti a ba sọrọ ni, owo oṣu gọbọi ati igbe aye idẹrun lo mu wọn joko fun idanwo naa. Awọn oṣiṣẹ ajọ ilẹ Britain, British Council si lo dari idanwo ọhun nilu Eko. Ajọ GMC ṣe iru idanwo naa ni Ghana, Sudan, Pakistan ati Bangladesh. Ṣugbọn ati GMC ati British Council sọ pe awọn ko kopa ninu gbigba ọgọọrọ dokita siṣẹ. Dokita mii to jẹ ọmọ Naijiria ti BBC tun ba sọrọ ni Femi Johnson. Ileewosan aladani to yatọ si ti Augustine ni wọn pin si, lẹyin NES gba a. O ni wakati mẹrinla si mẹrindinlogun ni oun fi n ṣiṣẹ lojumọ, ti wọn si tun ma n pe fun iṣẹ loru. ""Ko si aaye fun isinmi, amọ ọjọ to ba pinnu lati sinmi, wọn ma n yọ lara owo oṣu rẹ."" Ileeṣẹ NES sọ pe awọn n fi owo naa gbọ bukaata dokita ti yoo rọpo ẹni to ba lọ fun isinmi ni. Ilana wo ni awọn dokita ijọba ni UK fi n ṣiṣẹ? Aṣoju ẹgbẹ awọn dokita ni UK< Dokita Jenny Vaughan sọ pe ko si dokita ajọ NHS (ileeṣẹ eto ilera ijọba) to n ṣiṣẹ ju wakati mejidinlaadọta ni ọsẹ. Eyi to ba beere fun afikun ọjọ iṣẹ rẹ, kii ṣe ju wakati mejilelaadọrin lọ. “Ko si dokita kankan ni NHS to n ṣe ju isẹ alẹ mẹrin leralera, nitori a mọ pe o lewu.” O ṣapejuwe ilana ti awọn ileeṣẹ aladani fi n ṣiṣẹ gẹgẹ bi imuni lẹru, to si lewu fun dokita ati alaisan."
Snail Slim Soap: Wo ọ̀pọ̀ àǹfààní tó wà nínú lílo ọ̀ṣẹ tí wọn fi omi ìgbín ṣe láti fọ ojú,Ara meeriri ree, a ti ri oju ologbo lori atẹ, paapaa nidi oge sise. Gẹgẹ bẹẹ se mọ pe awọn obinrin kii fi oge sise sere rara, paapaa nidi ohun ti yoo ba mu ki awọ ara wọn jọlọ, ti oju wọn yoo si gun rege. Boya eyi lo mu ki ọkunrin kan se iwadii, to si gbe esi iwadi rẹ sita nipa amulo omi ara igbin, ti yoo mu ki oju gun rege. Ọkunrin onisẹ iwadii naa, Damien Desrocher, tii se ọmọ ọdun mejidinlọgbọn lati ilẹ Faranse jẹ ara eeyan mẹta to n fi omi igbin se ọsẹ ifọju. Awọn igbin to le ni ẹgbẹrun lọna ọgọta ni Damien n sin, to si tun n gbero lati pese ọsẹ omi igbin bii ẹgbẹrun mẹta lọdun yii. Nigba to n ba BBC sọrọ, Damien salaye pe awọn kii pa igbin kankan lara lasiko ti wsn ba n yọ omi ara wọn, ti awọn omi igbin naa si wulo fun iwosan. Àwọn ìtàn mánigbàgbé tì ẹ leè ní ìfẹ̀ síí: O fikun pe omi ara igbin ni eroja ti wọn n pe ni Collagen ati Elastin, ti kii jẹ ki oju eeyan tete gbo.
"Wo ọkùnrin tó gbé ilé ayé fún ọdún méjìdínlọ́gọ́rin(78) pẹ̀lú ẹ̀dọ̀fóró onírin,Ọmọ ọdun mẹfa ni Paul Alexander nigba ti o ṣadeedee ba ara rẹ ninu irin, eyi ti ori rẹ nikan yọ sita. Ko tiẹ mọ ọ lara wi pe oun wa ninu irin kan, bẹẹni ko le sọrọ nigba ti o gbiyanju lati pariwo fun iranlọwọ. Arun rọmọlapa-rọmọlẹsẹ lo sọ Paul di ẹni ti ko le da ara rẹ gbe mọ. Koda, ko le da mi fun ra rẹ mọ lai lo ẹdọforo onirin ti wọn gbe si i lara, lẹyìn ti wọn ṣe iṣẹ abẹ fun un. Paul ni ẹni to pẹ laye julọ pẹlu ẹdọforo onirin ninu iwe itan agbaye, lẹyin ti o ku laipẹ yii lẹni ọdun mejidinlọgọrin. Awọn ọmọde mii t'awọn naa ni aisan rọparọsẹ wa pẹlu Paul nile iwosan lọdun 1952 ni Texas lorilẹede America. Lẹyin ti Paul ti lo ọdun meji nile iwosan, awọn dokita bẹrẹ si ni kọminu lori bi ọjọ iwaju rẹ yoo ṣe ri pẹlu ẹdọforo onirin lara rẹ. Bayii l'awọn obi rẹ gbe e lọ si ile pẹlu ero wi pe o le ma pẹ ti yoo  jade laye. Amọ, niṣe ni ọjọ n gori ọjọ ti ọdun si n gori ọdun,  Paul ko si ku o. Ina ẹlẹntiriki ni ẹdọforo onirin yii n lo. Amọ, ọwọ ni wọn maa fi n yi i ti wọn ba ti mu ina lọ. Koda, awọn alabagbe awọn obi Paul maa n ṣe iranwọ lati fi ọwọ yi ẹrọ ẹdọforo yii ti ina ba ti lọ. Philip to jẹ aburo Paul sọ fun BBC pe ileri ti awọn obi Paul ṣe ni wi pe, awọn yoo ra ọmọ aja to rẹwa fun un lo jẹ ko ni igboya lati maa mi fun ra rẹ. Nigba to bẹrẹ si ni mi fun ra rẹ diẹ diẹ lo bẹrẹ si maa gbe igbe aye gidi. Igba yẹn lo bẹrẹ si ni ṣere pẹlu awọn ọrẹ rẹ ni adugbo lori kẹkẹ alailera rẹ. Nigba ti o ba rẹ ẹ ni yoo pada sinu ẹdọforo onirin rẹ. ""Paul ko yatọ si awọn eeyan mii si mi, ẹgbọn mi ni. A maa n ja, a maa n ṣere papọ, a maa n lọ sibi ayẹyẹ papọ,"" Phillip lo sọ bẹẹ. Paul bẹrẹ ile ẹkọ nile awọn obi rẹ. Koda, o tun kẹkọọ gboye imọ nipa ofin eyi to fi di agbẹjọro. Philip sọ pe ""awọn obi awọn ni wọn kọkọ n ran Paul lọwọ pẹlu ẹdọforo onirin rẹ nigba to wọ ile ẹkọ fasiti Texas. Nigba to ya, wọn gba olutọju kan fun un. Ṣadeedee ni olutọju naa ko wa mọ. Oriṣiiriiṣi eeyan lo n ṣe iranwọ fun Paul ni ilegbe awọn akẹkọọ to n gbe. Wọn maa n ba a ti kẹkẹ rẹ kaakiri ọgba ile ẹkọ naa."" Paul pari ẹkọ rẹ, o si ṣiṣẹ gẹgẹ bi amofin ni Dallas. ""Iyalẹnu lo maa n jẹ fawọn onibara rẹ ti wọn ba ri ninu ẹdọ-foro onirin. Ọpọ eeyan lo maa n kọ ha ti wọn ba ti ri i,"" Philip lo sọ bẹẹ. Ni ọdun 2023, ni Paul wọ inu iwe itan Guiness World Records gẹgẹ bi ẹni ti o lo ẹdọforo onirin fun igba to pẹ julọ laye. Aburo rẹ, Philip nifẹ rẹ gan an, o ṣi maa n ṣe afẹri rẹ. ""Mo ri i gẹgẹ bi ẹni to ni oriṣiriṣi idojukọ laye. Mo maa ṣe afẹri Paul gan an. Oun ni mo maa n pe lasiko ti mo ba ti ni iṣoro,"" Philip ranti Paul. O ni o le maa ya ọpọ eeyan lẹnu lagbaaye pe Paul dagba ko to ku pẹlu ẹdọforo onirin, amọ, Philip ni ko le ya awon obi awọn lẹnu. Philip sọ pe ""wọn ni igbagbọ ninu Paul. Wọn si fi ifẹ han si i, tori naa, ko le ya wọn lẹnu wi pe o dagba ki o to jade laye."""
"Jumoke Autopsy Report: Èsì àyẹ̀wò ní ìbọn ló pa Jumoke l'Ojota àmọ́ ọlọ́pàá ní àpá ọ̀bẹ wà lára òkú rẹ̀,Ayẹwo fihan pe Jumoke Oyeleke ti iroyin sọ pe ọta ibọn pa nibi iwọde fun idasilẹ Yoruba Nation ni Ojota l'Eko gbẹmi mi, lẹyin ti ẹjẹ di si ọkan rẹ eyi t'awọn oloyinbo n pe ni ""hemopericardium."" Ayẹwo tun fihan pe ọta ibọn bá a ni aya eyi to ṣakoba fun ẹdẹforo rẹ. Ile iwosan LASUTH lo gbe esi ayẹwo naa jade gẹgẹ Dokita S.S. Soyemi ṣe sọ. Esi ayẹwo oku Jumoke tun fihan pe laago mọkanla aabọ aarọ ni o jẹ Ọlọrun nipe. Ṣugbọn ileeṣẹ ọlọpaa Eko sọ pe apa ọbẹ wa lara oku Jumoke eyi to fihan pe o ṣeéṣe ko jẹ pe awọn kan lo gun ùn lọbẹ pa. Ileeṣẹ ọlọpaa ni ibi ti awọn ti ri oku Jumoke jina si ibi ti iwọde ti n waye. Wọn lẹyin ileepo MRS lọna Maryland lawọn ti ri oku Jumoke ti wọn si we oku naa laṣọ. Koda wọn ni ẹjẹ ti gbẹ tan lara oku ọhun. Awọn to wa nibi iwọde naa sọ pe Jumoke ṣagbako iku ojiji dero ọrùn lẹyin tawọn ọlọpaa ṣí aarin awọn olufẹhonuhan lati tu wọn ka lọjọ kẹta oṣu keje. Wọn ni aṣita ibọn lo gbẹmi lẹnu Jumoke. Amọ ileeṣẹ ọlọpaa ipinlẹ Eko ni awọn agbofinro to wa nibi iwọde naa ko tilẹ yinbọn rara . Agbẹnusọ ileeṣẹ ọlọpaa ipinlẹ Eko, Muyiwa Adejobi ṣalaye pe oku Jumoke, ẹni ọdun mẹẹdogbọn fihan pe kii ṣe ọjọ iwọde ọhun lo gbẹmi mi. Adejobi ni apa to wa lara rẹ ṣe afihan iru iku to pa a. Agbẹnusọ ileeṣẹ ọlọpaa ni esi ayẹwo ohun to pa Jumoke ti LASUTH gbe jade ko t'ọna. O ni wọn kan fẹ fi esi naa da ibẹrubojo silẹ ati pe wọn fẹ gbin ibẹru sí ọkan awọn eeyan ipinlẹ Eko ni. Ẹwẹ, aṣoju ẹbi Jumoke, Ọgbẹni Afolabi Wasiu sọ fawọn akọroyin pe wọn kò ri ọta ninu ara Jumoke. Ọgbẹni Wasiu ni ayẹwo fihan pe ọta naa jade lara rẹ lẹyin to ba a tan. O ni ileeṣẹ ko tii fún ẹbi Jumoke labọ iwadii wọn lori iku to pa a."
Mo ti pé ọdún tí àwọn Dókítà ní màá kú àmọ́ mo ṣì gbàgbọ́ nínú iṣẹ́ ìyanu – Fikayomi Aaron,Arabinrin ọmọ orilẹede Naijiria kan ti Dokita ti sọ fun pe ko ni ọpọlọpọ ọdun lati lo mọ nile aye nitori ilera rẹ ti sọ pe oun nigbagbọ ninu “iṣẹ iyanu”. Arabinrin naa to n jẹ Fikayomi Aaron lo n ba aisan ti oloyinbo n pe ni Heterotopic Ossification eyi to jẹ aisan to ṣakoba fun iṣan ara rẹ to si ti mu ki egungun rẹ le. Ṣe ni ikun rẹ n tobi sii tori o tun ni awn aisan kan to n jẹ Peritoneal Calcification, Gross Ascites ati Hepatomegaly to maa n mu ikun tobi. Iroyin taa gbọ ni pe kii ṣe bi wọn ṣe bi Fikayomi ni aworan tẹ n wo, aisan naa bẹrẹ nigba to wa lọmọ ọdun mẹwaa, o kọkọ dabii iju nibi bebedi rẹ ko to di pe o wọ de ọwọ rẹ. “Ko sohun to lee mu mi sẹ agbara to wa ninu iṣẹ ami ati iyanu nitori bi mo ṣe wa laye lonii gan, iyanu ni.” Fikayomi sọ bẹẹ. Nibayii, arabinrin yii ti pe ẹni ọdun 30, Fikayomi sọ pe ọpọ igba loun ti sunmọ akoko iku ati gbigbe igbesẹ lati pa ara rẹ. Aisan to n ba a finra yii ti koba igbe aye rẹ to bẹẹ to jẹ wipe ko le rin, ko si lee ṣe awọn nnkan funrarẹ Iya rẹ lo maa n ba a ṣe gbogbo nnkan latori rinrin titi de wiwẹ koda ati lati gbe kuro lori ibusun. Aisan naa kii jẹ ko lee lo ọmọ ika rẹ tabi bẹrẹ ẹsẹ rẹ. Bo tilẹ jẹ pe o ni ipenija ilera, ẹni ọgbọ ọdun yii ti ri ọpọlọpọ afojusun rẹ gbe ṣe. “Onkọwe ni mi, mo si maa n gbe iwe sori ayelujara,” o rẹrin musẹ sọrọ. Bakan naa, Fikayo ni oun ribi ko gbogbo iriri yii jọ nipasẹ imọ ẹkọ ori ayelujara ti oun n kopa ninu wọn ati awọn eto idanilẹkọ toun maa n lọ fun. “Bo tilẹ jẹ pe mo ni idiwọ ṣugbọn mo gbagbọ pe mo ni ọjọ iwaju”. Iru ọjọ iwaju ti Fikayomi n ri fun ara rẹ yii si ni lati maa nawọ iranwọ si awọn ọdọ nipa riran wọn lọwọ lati mọ idi ti Eleduwa fi da wọn saye. Aisan Heterotopic ossification (HO) tumọ si wipe egungun eeyan n dagba ninu tissu ẹya ara lapa ibi ti ko yẹ ko dagba si. Iru awọn egungun yii maa jẹ ohun ti oloyinbo n pe “extraskeletal bone”. Wọn saba maa n farahan nigba ti eeyan ba fi ara pa. Ṣugbọn o tun lee ṣẹlẹ lai ni idi kankan. Iru ẹya aisan to n ṣe Fikayomi yii ni eyi ti wọn n pe ni “Nongenetic” eyi to maa n ṣe ẹnikẹni lai ka ọjọ ori wọn si. Igba mii, o maa n jẹ nitori idamu ti eeyan n la kọja, o lee jẹ ifarapa tabi idamu latari iṣẹ abẹ. Aisan yii maa n jẹ eyi to buru jai to si maa n ni ipa ti ko dara lagọ ara ẹni to n ṣe.
"Joy Adekunle Adejare: Torí òkìkí tí mo ní nídìí iṣẹ́ àgbo ni wọ́n ṣe jí ọkọ mí gbé, wọ́n sì pa á,Ọpọ ọdọ laye ode oni lo maa n mọ isẹ tewe-tegbo loju, ti wọn si maa n ri isẹ awọn alagbo bii ohun idọti, ti ko se sunmọ. Sugbọn Yoruba ni ori lo mọ isẹ asela nitori riro ni ti eniyan, sise ni ti Ọlọrun ọba. Obinrin kan ree, Joy Adekunle Adejare to yan isẹ Nọọsi olutọju alaisan laayo nibẹrẹ aye rẹ amọ to pada wa di olokiki lati ipasẹ agbo sise. Isẹ ajogunba ni isẹ tewe-tegbo fun Joy nitori o jogun ba lọwọ baba rẹ ni. Nigba to n ba BBC Yoruba sọrọ, Joy Adekunle Adejare salaye bo se kọkọ fariga lati tẹwọ gba isẹ naa lọwọ baba rẹ. O ni oun yi ipinnu oun pada nigba ti oun n ri bi ewe ati egbo ti n se gudugudu meje ati yaaya mẹfa nidi iwosan awọn alaisan ""N ko kabamọ rara pe mo pada gba lati maa sisẹ tewe-tegbo nitori gbigba ẹmi awọn eeyan la jẹ mi logun. Bẹẹ si ni iwe ti mo ka ati imọ nipa isegun oyinbo ti mo ni, tun ran mi lọwọ lati mase maa fi oogun ori fifọ, wo inu rirun nidi tewe-tegbo ti mo n se. Joy, ẹni to mu BBC Yoruba lọ yika ileesẹ to ti n sọ agbo di oogun onihoro ati olomi, wa fi ọwọ gbaya pe isẹ tewe-tegbo ti kọja pe a n kiri rẹ kiri lori atẹ. Nigba to n sọrọ lori awọn ipenija ti oju rẹ ri nidi isẹ agbo sise to yan laayo naa, se ni Joy bu sẹkun gbaragada. O salaye pe oun lọ da ẹka ileesẹ apoogun tewe-tegbo kan silẹ nilu Portharcourt nipinlẹ Rivers. O ni okiki oun kan pupọ nibẹ nitori bi oun se n se iwosan fun ọpọ eeyan, ti oun si n gba ẹmi ọpọ alaisan la. ""Idi ree ti wọn se wa ji ọkọ mi gbe lakọkọ, ti mo si san owo ribiribi fun wọn lati doola ẹmi ọkọ mi. Amọ wọn tun pada wa nigba keji, ti wọn si pa ọkọ mi, ka to le doola ẹmi rẹ, ipenija nla ni eyi jẹ fun mi, ti mo si pinnu lati fi isẹ tewe-tegbo naa silẹ. Mo ko kuro nilu Portharcourt, ti mo si pada wa si Ibdan pẹlu ipinnu pe maa yan isẹ miran laayo sugbọn ẹbẹ awọn eeyan to n jẹ adun tewe-tegbo lọdọ mi, lo jẹ ki n yi ipinnu mi pada."""
A mọ ọ̀nà àbáyọ sí ètò àbò tó mẹ́hẹ ní Nàìjíríà, tí ìjọba bá fẹ́ gbọ́- Ẹgbẹ́ Fulani Kullen-Allah,Ẹgbẹ Fulani darandan Kullen-Allah ti sọ pe awọn mọ ọna abayọ si iṣoro eto abo to n koju orilẹede Naijiria lọwọ yii. Ẹgbẹ Kullen-Allah fidi ọrọ yii mulẹ lẹyin ipade wọn to waye niluu Maiduguri, ipinlẹ Borno lopin ọsẹ to lọ. Adari ẹgbẹ naa, Họnọrebu Khalil Muhammad Bello sọ fun BBC wi pe awọn pe ipade ọhun lati jiroro lori bi alaafia yoo ṣe jọba laarin awọn agbẹ atawọn darandaran ati kaakiri orilẹede Naijiria. Họnọrebu Bello ṣalaye pe awọn tun jiroro lori bawọn eeyan ko ṣe ni maa ṣe ifọhonuhan mọ eyi ti wọn gbagbọ pe o n ṣakoba nla fun orilẹede Naijiria. Bakan naa ni ẹgbẹ Kullen-Allah tun ke si gbogbo awọn darandaran ni Naijiria pe ki wọn yago fun ohunkohun to ba le ṣakoba fun eto abo. ‘’Ti ijọba apapọ ba ṣetan lati gbọ, a mọ ojutuu si iṣoro eto abo to n koju Naijiria lọwọ yii, eyi ti ko tiẹ ni na ijọba lowo rara bi eto Fulako,’’ Họnọrebu Bello lo sọ bẹẹ. Ti ẹ o ba gbagbe, Aarẹ Bola Tinubu ti buwọlu eto kan ti wọn n pe orukọ rẹ ni ‘Fulako’ eyi ti ijọba yoo pese ilegbe tuntun, ile iwosan, ile ẹkọ to fi mọ ile itọju awọn ẹranko gẹgẹ bi ọna lati wa ojutuu si iṣoro awọn janduku agbebọn atawọn ajinigbe to n yọ awọn eeyan apa ariwa Naijiria lẹnu. Ẹgbẹ Kullen-Allah ni iṣoro eto abo yoo di ohun igbagbe laarin oṣu meji pere, ti ijọba ba le tẹle imọran awọn. Ẹya Fulani jẹ ẹya kan ti ọpọ n fi ẹsun kan wi pe awọn lo n da omi alaafia Naijiria ru papaa julọ lapa ariwa Naijiria. Ọpọ gbagbọ pe awọn ni wọn n ji awọn eeyan gbe ti wọn n gba owo nla fun itusilẹ wọn, ti wọn ko si tun jẹ kawọn agbẹ le lọ si oko mọ.
Ọlọ́pàá rí òkú ọ̀gá ẹgbẹ́ onímárúwá nílé àkọ́kù, wọ́n gé orí, ìdí àti ọrùn ọwọ́ rẹ̀ lọ,Awọn ọkunrin mẹta kan, Abdullahi Ibrahim, Ismaila Ajirẹrin ati Adeọla Adeọṣun ni awọn ọlọpaa ti mu bayii n’Ilọrin, ipinlẹ Kwara, lori iku ojiji to pa Oloogbe Musibau Aliu, ọga awọn onimaruwa n’Ilọrin. Atẹjade ti Alukoro ọlọpaa ipinlẹ Kwara, DSP Ejire-Adeyẹmi Toun fi ṣọwọ si BBC Yoruba, ṣalaye pe aburo Oloogbe, ti orukọ tiẹ n jẹ Ọlanrewaju Saliman, lo fẹjọ sun lọjọ kẹwaa, oṣu kẹta ọdun 2023 yii. Teṣan ọlọpaa G Division, Ọlọjẹ, lo mu ẹjọ naa lọ pe ẹgbọn oun gbe kẹkẹ Maruwa rẹ jade ni nnkan bii aago marun-un ọjọ kẹjọ oṣu kẹta yii, lati fi ṣiṣẹ aje. O ni latigba naa ni ko ti wale mọ, bawọn si ṣe n pe foonu rẹ to, ko gbe e. Gẹgẹ bi DSP Ejire ṣe wi, ọjọ kẹwaa, oṣu kẹta ni olobo ta ileeṣẹ ọlọpaa Kwara, pe oku ọkunrin kan wa ninu ile akọku kan loju ọna Okolowo Expressway,lagbegbe Daru-Salam, Ilọrin. Alukoro naa sọ pe nigba tawọn debẹ pẹlu aburo Oloogbe, ọkunrin naa fidi ẹ mulẹ pe oku ẹgbọn oun, Musibau Aliu ni. Oku naa ti n jẹra, wọn si ti ge ori, apa kan idi ati ọwọ rẹ mejeeji lọ. Titi digba ti Oloogbe Musibau lugbadi iku ojiji yii, oun ni Alaga ẹgbẹ awọn onikẹkẹ Maruwa lagbegbe Idiose, Alorin niluu Ilọrin. Nigba to n ṣalaye nipa awọn afurasi tọwọ ba ọhun, DSP Ejire sọ pe ọmọ agbegbe Medina, n’Ilórin ni Abdullahi Ibrahim. O ni Agboole Akata, Alorin, n’Ilọrin kan naa ni Ismaila Ajirẹrin ti wa, ẹni ọdun mejidinlogoji ni.(38) Nigba ti Adeọla Adeọṣun wa lati Agbole Ọmọ, Ẹruda n’Ilọrin, ẹni ogoji ọdun lo pe e. Iwadii n tẹsiwaju lori iṣẹlẹ yii bawọn ọlọpaa ṣe wi. Wọn lawọn ba ẹbi Oloogbe Musibau Aliu kẹdun, awọn yoo si ri i pe awọn to pa wọn lẹkun jiya to yẹ labẹ ofin.
Ìpínlẹ̀ mẹ́rìndínlógún ní Naijiria fọwọ́ sí ìdásílẹ̀ ọlọ́pàá agbègbè,Gomina mẹrindinlogun ni Naijiria lo ti fi atilẹyin wọn han fun idasilẹ ọlọpaa agbegbe ni Naijiria. Nibi ipade ilu kan l’Abuja ni wọn ti sọ pe o yẹ ki atunṣe wa si ofin Naijiria, eyii ti yoo faye gba idasilẹ ọlọpaa ipinlẹ. Ọrọ yii o jẹ nibni ipade ilu naa to waye nile ijọba, Aso Rock, niluu Abuja, ti igbakeji Aarẹ, Kashim Shettima tukọ rẹ. Agbẹnusọ igbakeji Aarẹ, Stanley Nkwocha lo fi ọrọ naa lede ninu atẹjade kan lẹyin ipade ọhun lọjọbọ. Nkwocha sọ ninu atẹjade naa pe ijọba apapọ ṣi n reti iroyin lati ọdọ ipinlẹ ogun nipa erongba wọn lori ọlọpaa agbegbe. Atẹjade ọhun ni “Akọwe igbimọ ijọba sọrọ lorukọ awọn ipinlẹ to nifẹ si ọlọpaa agbegbe. “A ti gbọ lati ọdọ awọn ipinlẹ mẹrindilogun lori idasilẹ ọlọpaa agbegbe, ipinlẹ ogun ni ko tii fi ohun ranṣẹ si wa.” Gbogbo ipinlẹ ni Naijiria lo ti sọ pe awọn n fẹ ọlọpaa ipinlẹ.” Ti ẹ ko ba gbabe, ẹnu ọjọ mẹta yii ni iṣẹlẹ ijinigbe bẹrẹ si n peleke si ni Naijiria ti ọpọ si gbagbọ iṣẹ ọwọ awọn Fulani darandaran ni. Apapọ iye eeyan ti awọn agbebọn ti ji gbe lẹnu lọlọ yii ni ipinlẹ Kaduna, Sokoto ati Borno ko din ni 495. Oniruru ijinigbe naa atawọn ipenija eto abo mii lo ṣokunfa ipe fun idasilẹ ọlọpaa ipinlẹ ọhun.
Èèmọ̀ ń bọ̀ l‘Osun! Àṣírí tú pé agbébọn fẹ́ máa jí akẹ́kọ̀ọ́ àti àgbẹ̀ gbé lọ - Adeleke pariwo,Onbọ, onbọ, awọn la a dẹ de e, amọ lode oni, oju ni wọn n mu to. Idi ree ti gomina Ademola Adeleke se kesi gbogbo ileesẹ ẹṣọ alaabo to wa ni ipinlẹ Osun, lati se afikun ipese aabo fun ẹmi ati dukia fawọn ara ilu nibi ipade apero kan. Atẹjade kan ti agbẹnusọ fun gomina ipinlẹ́ Osun, Rasheed Olawale fi sita ni ipade apero naa lo waye ni ọfiisi Gomina. Nibi ipade naa ni Gomina Adeleke ti ba awọ̀n ọga ẹṣọ alaabo kọọkan sọrọ lori asiri ọrọ kan ti wọn gbọ lọ́dọ̀ awọ̀n ọ̀tẹ́lẹ̀múyẹ́. Asiri naa lo ni awọn janduku ajinigbe fẹ ṣe ikọlu si awọn ile ẹkọ atawọn igberiko kan pẹlu erongba lati awọn akẹ́kọ̀ọ́ ati agbẹ. Gomina Adeleke ni oun gbọ pe, awọn to fẹ se ikọlu si igberiko naa fẹ ṣe bẹẹ nipasẹ jiji awọn agbẹ to wa ni igberiko gbe lọ. Gomina ni bẹẹ si ni awọn janduku naa fẹ tun ṣe ikọlu si àwọn ile ẹkọ to wa ni igberiko kaakiri ipinlẹ Osun. Gomina Ademola Adeleke wa fi ọwọ́ gbaya pe oun ti ṣetan lati ro awọn ẹṣọ aabo Amotekun lagbara lati le ṣe iṣẹ wọn bo se yẹ, nipa pipese eto aabo to tọ fawọn araalu. O ni oun fẹ mu agbega ba Amotekun, ki wọn le maa ṣe iranlọwọ fun awọn ọlọpaa ati ẹṣọ aabo yooku. Nigba to n ba BBC Yoruba sọrọ, Kọmiṣanna fun eto iroyin ipinlẹ Osun, Kolapo Alimi ni gomina Adeleke ko fi ìgbà kankan tura silẹ nipa eto aabo rara. Kolapo ni bi Gomina Adeleke ti gbọ iroyin naa lo ti yara pe ipade pajawiri pẹlu awọn ti ileesẹ́ aabo ọrọ kan lai tete wa ojutuu si ọrọ naa. Kọmiṣanna naa wa rọ gbogbo awọn olugbe ipinlẹ Osun lati fọkan balẹ pe gomina ti n ṣe ipade pẹlu awọn to yẹ. O ni ati pe o ti beere fun ifọwọsowọpọ gbogbo awọn ẹṣọ aabo to wa ni Ìpínlẹ̀ Osun lati ri wi pe ko si wahala tabi ikọlu kankan fun gbogbo olugbe ipinlẹ ọhun. O fi kun ọrọ rẹ wi pe, gomina ti beere lọwọ ọga ẹṣọ aabo kọọkan lati le mọ ọna to le fi kun wọn lọwọ lati rí daju pe aabo wa fun ẹmi ati dukia awọn olugbe Ìpínlẹ̀ Osun. Bakan naa lo rọ awọn ipinlẹ̀ Osun lati fi ṣọ́rí bíi alakan, ki wọ́n si maa kiyesi ohun ajoji kan to n ba waye ni agbegbe koowa wọn. Agbẹnusọ ileeṣẹ ọlọpaa ipinlẹ Osun, Yemisi Opalola ni iku to n pa ojugba ẹni n pa owe fun ni ni ọrọ eto aabo Naijiria jẹ lọwọ ti a wa yii. O ni ko ṣẹṣẹ digba ti awọn ba to kẹfin iru iroyin afunilara bayii, ki awọn to gbaradi. Opalola ni tipẹtipẹ ni awọn ti wa lakọ bi ibọn nitori eto aabo kii ṣe ohun ti eeyan maa n fi ọwọ yẹpẹrẹ mu rara. O ṣalaye pe gbogbo igba ni awọn ọlọpaa ipinlẹ Osun maa n ṣe ipade pẹlu awọn ẹsọ aabo to ku lati ri daju pe ibaṣepọ to danmọran wa laarin awọn.. O ni loootọ ni awọn naa gbọ iroyin pe awọn kan n gbero lati ṣe ikọlu si ipinlẹ Osun ti awọn si ti gbaradi lati koju oniruuru ikọlu to ba n bọ. Opalola tun sọ pe Kọmiṣanna ọlọpaa ipinlẹ Osun, Mohammed Umar Abba ti pe gbogbo awọn alabaṣiṣẹpọ ẹsọ aabo to ku lati gbaradi fun iroyin to de etigbọ wọn. O wa gba gbogbo olugbe ipinlẹ Osun nimọran lati ma rin irinajo ni owurọ kutukutu tabi rin irinajo alẹ. Kí wọn fi ọkan balẹ ki wọn si maa fi ohun to ba ru wọn loju nipa eto abo to Ọlọpaa leti ni kiakia.
Àwọn jàndùkú agbébọn tún ti jí ọ̀pọ̀ èèyàn gbé lọ ní Kaduna,Iroyin to tẹ wa lọwọ lati ipinlẹ Kaduna ti fidi rẹ mulẹ pe awọn janduku agbebọn tun ti ji eeyan to le ni ọgọrin lọ niluu Kajuru ni ipinlẹ naa. Gẹgẹ bi o ṣoju mi koro kan ṣe ṣalaye fun BBC, awọn janduku naa tun ya wọ awọn ṣọọbu nibi ti wọn ti ounjẹ atawọn nnkan mii lọ. Agbẹnusọ ileeṣẹ ọlọpaa ipinlẹ Kaduna, Mansur Hassan, to ba BBC sọrọ ṣalaye pe lootọọ ni iṣẹlẹ ọhun waye, amọ, ko sọ iye eeyan ti wọn ji gbe. Ọgbẹni Hassan ni ileeṣẹ ọlọpaa yoo sọ iye eeyan ti wọn tun jigbe lọ laipẹ. Hassan ni ‘’ọtitọ ni pe awọn janduku agbebọn tun ti ṣọṣẹ ni Kaduna, amọ, a ko le sọ pato iye eeyan ti wọn jigbe bayii tori inu igbo nibi ti iṣẹlẹ ọhun ti waye. Idi niyii ti a fi maa n sọ fawọn eeyan lati fi to ọlọpaa leti ti wọn ba ti kẹfin ẹnikẹni to ba fara jọ ajinigbe. Ọrọ to wa nilẹ yii dabi ogun nio pẹlu bawọn ajinigbe ṣe n gbe awọn eeyan lọ ni gbogbo igba.’’ Alukoro ileeṣẹ ọlọpaa ni awọn agbofinro ti bẹrẹ si ni wa awọn ajinigbe to tun ṣọṣẹ yii lati doola awọn eeyan ti wọn ji gbe lọ. Iṣẹlẹ naa waye lẹyin ọjọ meji tawọn janduku agbebọn ji obinrin mẹẹdogun ati ọkunrin kan lọ ni abule Dogon Nama ni ijọba ibilẹ Kajuru kan naa.
Iléẹjọ́ sọ afurasí tó ṣekúpa Ọba aládé méjì sẹ́wọ̀n nílùú Ekiti,Ileeṣẹ ọlọpaa ipinlẹ Ekiti ti gbe ọkan lara awọn ajinigbe to ṣekupa Ọba alade meji niluu Ekiti lọ si ile ẹjọ. Bubuga Lede, ẹni ọdun mẹdọgbọn ni ileẹjọ Magistrate ni ko lọ ma gba atẹgun lọgba ẹwọn Ado Ekiti fun ọgbọn-ọjọ, to si tun sun igbẹjọ si oṣu kẹrin. Aṣoju ileeṣẹ ọlọpaa ni ileẹjọ, Insipẹtọ Osuolale Yomi sọ fun Ileẹjọ pe afurasi naa ni iwadi fihan pe o lọwọ ninu sise iku pa Ọba David Babatunde ati Ọba Samuel Olatunde Ishola. Bakan naa lo tun fẹsun kan pe o gbiyanju lati ji Ọba Samuel Adebayo Fatoba ati Bamidele Ibikunle Joseph, to jẹ awakọ gbe lọ. O ni ofin orilẹede Naijiria ko fi aye silẹ fun irufẹ iwa bayii paapa labẹ ofin to dirọ iwa ọdaran. O ni ọwọ tẹ afurasi naa ni agbegbe Ikole-Ekiti lọjọ kọkandinlọgbọn oṣu kinni ọdun 2024 pẹlu awọn ohun ija oloro. Agbẹjọrọ afurasi naa ni Olusoji Oladele. Adajọ O.F. Bamidele wa palasẹ pe ki wọn fi afurasi naa sọgba ẹwọn Ado Ekiti fun ọgbọn ọjọ titi amọran yoo fi wa lati DPP, to si tun sun igbẹjọ siwaju di ọjọ kẹrinlelogun oṣu kẹrin ọdun 2024. Awon ori ade meji lawọn agbebon naa sekupa nigbati wọn n pada bọ lati ipade lobaloba ti wọn lọ ṣe niluu Irele-Ekiti. Awon Ọba meji naa ni, Onimojo ti Imojo Ekiti, Oba Olatunde Samuel Olusola ati Elesun ti Esun Ekiti, Oba David Babatunde Ogunsola. Amọ, ori ko Oba Adebayo Fatoba ni Ori-Ade kẹta, Alara ti Ara–Ekiti, yọ ninu ikọlu ibi naa. Awọn igbimọ lọba lọba nipinlẹ Ekiti ti rọ ijọba apapọ ati ti ipinlẹ lati fun wọn ni aṣẹ lati le maa daabo bo agbegbe wọn lati iṣẹlẹ ijinigbe to ṣẹlẹ lera wọn. Ọba Ayorinde Ilori, Olojudo ti Ido-Ekiti to tun jẹ Alaga fun gbogbo awọn Ọba nipinlẹ Ekiti tun kepe ijọba lati ṣe ifilọlẹ ọlọpaa ipinlẹ lati koju iṣoro eto abo to mẹhẹ nipinlẹ naa. Ọrọ yii lo waye lakoko ti awọn lọba lọba ṣe ipade pọ pẹlu Gomina Abiodun Oyebanji ati awọn ẹsọ alaabo gbogbo nipinlẹ Ekiti ninu oṣu kinni.
"Lẹ́yìn ọjọ́ mẹ́sàn-án lákàtà àwọn ajínigbé, òyìnbó China gbòmìnira ní Kwara,Oyinbo China kan, ti orukọ n jẹ PengChao Zang ti awọn agbebọn jigbe ni ipinlẹ Kwara ti gba ominira lẹyin ọjọ mesan-an ti ti wa ni akata awọn ajinigbe. Wọn ni ẹni ti yoo royin ogun ko ni ku sogun, ọrọ yii gan-an lo ṣẹ mọ Zang ti wọn jigbe ni ile itura kan lagbegbe Ẹyẹnkọrin lara. Zang yii naa ni awọn alabasisẹ rẹ n pe ni Williams Kaka. Lọjọ kẹwaa, oṣu kẹta, ọdun 2024 yii ni a gbọ wipe wọn ji oyinbo naa gbe lọ, to si wa lakata awọn ajinigbe fun ọjọ mẹsan-an gbako. Laaarọ kutu ọjọ Iṣẹgun, ọjọ kọkandinlogun, oṣu Kẹta yii ni ọkunrin naa gbominira lọwọ awọn ti wọn ji i gbe. Alukoro Ileeṣẹ Ọlọpaa ni Kwara, DSP Ejirẹ Adetoun Adeyẹmi, fidi iṣẹlẹ naa mulẹ, lonii Ọjọruu, ogunjọ, oṣu Kẹta yii. O ni pẹlu akitiyan awọn ẹsọ alaabo ọlọpaa ati Fijilante, awọn ti doola ẹmi Zang, to si ti darapọ mọ ẹbi rẹ layọ ati alaafia. O tẹsiwaju pe lọjọ kẹwaa, oṣu Kẹta yii, ni awọn agbebọn mẹfa kan ya wọ otẹẹli kan ti wọn n pe ni ""Cherish Guest House"", lagbegbe Ẹyẹnkọrin, nibi ti oyinbo China yii wa ti wọn si ji i gbe lọ. O salaye pe, nigba ti awọn ọlọpaa ati Fijilante n wa wọn kiri ni wọn kan wọn ninu igbo, ti wọn si doola ọkunrin ọhun lai farapa. O fi kun un pe aseyọri naa waye latari isẹ ọpọlọ, iwadii to yanranti ati ifaraẹniji ti awọn ikọ alaabo naa se. Kọmiṣọna Ọlọpaa ni Kwara, CP Victor Ọlaiya, ti wa ni gbogbo awọn to huwa ibajẹ naa ko ni lọ lai jiya. Bakan naa lo rọ gbogbo olugbe ipinlẹ Kwara, ki wọn maa wa ni oju ni alakan fi n ṣọri, pe ti wọn ba sakiyesi iwa aitọ lagbegbe wọn ki wọn fi to awọn ẹsọ alaabo leti."
"Ìjọba Kaduna fa àwọn akẹ́kọ̀ọ́ Kuriga lé àwọn òbí wọn lọ́wọ́,Ijọba ipinlẹ Kaduna ti kede sita pe awọn ti fa awọn akẹkọọ Kuriga to gba ominira wọn lọwọ awọn ajinigbe le awọn obi wọn lọwọ lẹyin itọju. Ijọba kede eyi ninu atẹjade kan ti Gomina Uba Sani buwọlu pẹlu alaye pe, ijọba ni lati ṣe ayẹwo to peye fun awọn akẹkọọ naa ki wọn to le fa wọn le awọn obi wọn lọwọ, ti wọn yoo si tun ri daju pe awọn akẹkọọ naa pada si ile ẹkọ wọn. Gomina Sani salaye pe ọpọ awọn akẹkọọ lo ti da oun mọ, ti wọn si mu oun gẹgẹ bii Baba. O ni wọn ti ṣe ileri pe ohun to waye yii ko ṣe okunfa idaduro fun wọn ni ile ẹkọ. “Ajọ to n pese iranlọwọ Uba Sani yoo tẹsiwaju lati ma ṣe agbatẹru ile ẹkọ awọn akẹkọọ, titi wọn yoo fi pari ile ẹkọ girama,” atẹjade naa kede. Atẹjade naa fikun pe ijọba ipinlẹ Kaduna yoo fun idilẹ mọlẹbi olukọ awọn akẹkọọ naa to padanu ẹmi rẹ ni akata awọn ajinigbe ni milọnu mẹwaa naira. Bakan naa ni ijọba tun ṣe ileri pe awọn yoo ṣe atunṣe ile ẹkọ Kuriga, ti wọn yoo si se ferese yika ile ẹkọ naa lati pe abo fun awọn akẹkọọ. Bẹẹ ba gba awọn akẹkọọ lawọn agbebọn ti ji gbe niluu Kuriga, agbegbe Chikun, to wa ni ipinlẹ Kaduna. Isẹlẹ naa lo waye lowurọ Ọjọbọ, ọjọ keje, oṣu Kẹta, ọdun 2024, lasiko ti awọn akẹkọọ naa pejọ ni ago mẹjọ abọ owurọ fun adura, ki awọn agbebọn ọhun to yabo ile ẹkọ naa lori alupupu, ti wọn si ji wọn gbe. A gbọ pe ọjọ ori awọn akẹkọọ ọhun ko ju ọdun mẹjọ si marundinlogun lọ. Awọn akẹkọọ naa, pẹlu awọn olukọ wọn ni awọn agbebọn ọhun ji gbe. Iroyin ijinigbe ni iha Ariwa Naijiria kii ṣe iroyin tuntun amọ ijinigbe ọlọgọọrọ eeyan ti din ku laarin ọdun diẹ sẹyin titi di ọsẹ to kọja. Gomina ipinlẹ Kaduna, Sen Uba Sani  ti sọ pe inu awọn dun pe awọn ri awọn akẹkọọ Kuriga gba pada lọwọ awọn ajinigbe sugbọn o ṣe ni laanu pe olukọ ti wọn ji gbe pẹlu wọn padanu ẹmi rẹ. Gomina Sani salaye pe olukọ naa bẹrẹ aisan lasiko to wa ninu igbekun awọn ajinigbe naa. O ni oun ba awọn mọlẹbi oloogbe kẹdun lori isẹlẹ naa. “Ẹni kan pere ni ko ba awọn akẹkọọ ti wọn ji gbe pada, oun si ni olukọ wọn. Gomina Sani tun fidi rẹ mulẹ pe Agba Alfa to fi ipinlẹ Kaduna ṣe ibugbe, Sheikh Ahmad Gumi ko lọwọ ninu bi awọn akẹkọọ Kuriga ṣe gba itusilẹ lọwọ awọn ajinigbe. Sani salaye pe otitọ ni pe Gumi kan si ijọba pe ki wọn jẹ ki oun ba awọn ajinigbe naa sọrọ. “Gbogbo awọn nnkan ti ẹ n gbọ lo jẹ irọ. Mo n sọ yi fun yin lai bẹru. Ko si nnkan to jọmọ pe Gumi mọ nipa bi awọn akẹkọọ ṣe gba itusilẹ.” Gomina Ipinlẹ Kaduna, Sen Uba Sani ti kéde pe awọn akẹkọọ ile ẹkọ ti Kuriga ti gba òmìnira lọwọ awọn ajinigbe. Ọsẹ diẹ sẹyin ni wọn ji awọn akekọọ naa to le ni igba gbe, nile ẹkọ wọn. Alẹ ọjọ Abamẹta, ọjọ kẹrinlelogun oṣu Kẹta, ni Gomina Sani fìdí iroyin naa mulẹ fun awọn akorọyin. ""Ni orúkọ Ọlọrun Allah, mo ni ayọ lati kede pe awọn akẹkọọ Kuriga ti gba itusilẹ lọwọ awọn ajinigbe. ""Idupẹ pataki sì Aarẹ Bola Ahmed Tinubu fun bi o ṣe jẹ ki eyi wa si imusẹ, ati pe alaafia ni awọn akẹkọọ naa pada sọdọ mọlẹbi wọn. ""Nigba ti awọn akẹkọọ naa wa ni ahamọ, mo ba Aarẹ sọrọ ni ọpọ igba. O ba wa kẹdun, o si se ileri pe ijọba yoo ri pe awọn akẹkọọ naa pada ni alaafia. Ọjọ keje oṣu kẹta 2024 yii ni wọn ji awọn akẹkọọ ati awọn oṣiṣẹ ileewe LEA Primary School ati Government Secondary School, Kuriga, ni Kaduna, gbe. Lati ọjọ naa ni wọn si ti n ka gbedeke ti wọn fun wọn lati sanwo itusilẹ yii. Ṣaaju ni awọn ajinigbe ti wọn ji akẹkọọ 287 ati awọn olukọ naa gbe ni Kaduna beere fun biliọnu kan naira owo itusilẹ ki wọn too le yọnda wọn. Wọn ni bi owo naa ko ba tẹ wọn lọwọ laarin asiko yii sí ọjọ kẹrìndinlọgbọn, oṣu kẹta ọdun 2024, awọn ajinigbe naa ni awọn yoo pa awọn akẹ́kọ̀ọ́ àti olùkọ̀ọ́ to wa nigbekun wọ́n danu ni. Gẹgẹ bi ileeṣẹ iroyin Reuters ṣe gbe e jade, Jubril Aminu to n ṣoju awọn ti wọn ji eeyan wọn gbe ni awọn ajinigbe naa pe lorii foonu."
Bí ẹ kò bá san Bílíọ́nù kan Náírà, March 26 ni á pa akẹ́kọ̀ọ́ 287 tí a gbé pamọ́ - Ajínigbé,Awọn ajinigbe ti wọn ji akẹkọọ 287 ati awọn olukọ kan gbe ni Kaduna laipẹ yii tí beere fun biliọnu kan naira owo itusilẹ ki wọn too le yọnda wọn. Bi owo naa ko ba tẹ wọn lọwọ laarin asiko yii sí ọjọ kẹrìndinlọgbọn, oṣu kẹta ọdun 2024, awọn ajinigbe naa ni awọn yoo pa awọn akẹ́kọ̀ọ́ àti olùkọ̀ọ́ to wa nigbekun wọ́n danu ni. Gẹgẹ bi ẹka iroyin Reuters ṣe gbe e jade, Jubril Aminu to n ṣoju awọn ti wọn ji eeyan wọn gbe ni awọn ajinigbe naa pe lorii foonu. Ọjọ Iṣẹgun ni wọn pe e pẹlu ikilọ iku, pe bi owo ọhun ko ba fi tẹ awọn lọwọ, iku ni fawọn eeyan naa. Ọjọ keje oṣu kẹta 2024 yii ni wọn ji awọn akẹkọọ ati awọn oṣiṣẹ ileewe LEA Primary School ati Government Secondary School, Kuriga, ni Kaduna, gbe. Lati ọjọ naa ni wọn si ti n ka gbedeke ti wọn fun wọn lati sanwo itusilẹ yii. Ibi inira ni wọn ko awọn ti wọn ji gbe si. Wọn n lo wọn bíi gàgá ti ko ni i jẹ k'awọn ologun ilẹ Naijiria wọle sọdọ wọn ni. Ko din ni eeyan 493, ẹẹdẹgbẹta din meje ti wọn wa nigbekun ajinigbe bayii ni Kaduna, Borno ati ipinlẹ Sokoto. Olori ogun to n ri si eto iroyin lorilẹ-ede yii, Maj. Gen Buba Edward, sọ fawọn akọroyin l’Ọjọbọ pe awọn ajinigbe n ji awọn alaiṣẹ gbe nitori bawọn ṣọja ṣe n kọlu wọn ni. ‘’Ojo ni awọn ajinigbe yii, wọn ti mọ pe a ko ni i pẹẹ kapa awọn ni wọn ṣe n ji awọn akẹkọọ atawọn to wa nibudo ogunlende gbe. Tẹ ẹ ba n wo bi a ṣe n ṣiṣẹ wa, ẹ maa ri i pe a ti pa olori wọn pẹlu awọn ọmọ ogun wọn ninu ikọlu to kọja. Wọn ri i pe a ti n faye ni wọn lara ni wọn ṣe n ji awọn eeyan ti ko le gba ara wọn silẹ yii gbe. ‘’Ọrọ aabo la n sọ yii, a gbọdọ tun un sọ, ka gba ọna mi-in yatọ si ti tẹlẹ, ka le ri esi to daa gba jade’’ Bẹẹ ni Ọgagun Buba Edward ṣalaye. Ijọba apapọ ti sọ pe oun ko ni san owo kankan lati gba itusilẹ awọn akẹkọọ to le ni 287 ti awọn agbebọn ji gbe nile ẹkọ wọn nipinlẹ Kaduna. Ile ẹkọ Government Secondary School ati ile ẹkọ alakọbẹrẹ LEA Primary School to wa ni Kuriga, Kaduna ni iṣẹlẹ naa ti waye. Ijọba ni ijọba ilẹ Amẹrika atawọn orilẹ-ede mii ti dide iranlọwọ lati doola awọn ọmọ naa, oun si n gbe awọn iranlọwọ naa yẹwo lati mọ boya oun yoo tẹwọ gba a. Minisita eto iroyin, Mohammed Idris lo sọ ọrọ naa fun awọn akọroyin nile ijọba to wa niluu Abuja. O ni “Aarẹ ko faramoo sisan owo itusilẹ rara, o si ti paṣẹ pe ẹnikẹni ninu ijọba ko gbọdọ san owo itusilẹ kankan fun eyikeyi ninu awọn ọdaran naa.” Idris fidi rẹ mulẹ pe awọn oṣiṣẹ eto abo n ṣiṣẹ karakara lati ri pe wọn doola awọn akẹkọọ naa, ati pe oun gbagbọ pe ayọ ati alaafia lawọn akẹkọọ ọhun yoo pada wale. Ọrọ yii lo n waye lẹyin nnkan bii wakati mẹrinlelogun ti olukọ ẹsin Islam, Sheikh Ahmad Gumi jọwọ ara rẹ lati lọ dunadura pẹlu awọn ajinigbe naa lọna gba itusilẹ awọn ọmọ ọhun. Gumi sọ pe ki ijọba fun oun lanfani lati lọ ba awọn ajinigbe naa sọrọ ki ipadawale awọn akẹkọọ ọhun le ya kankan. O kilọ pe ijọba ko gbọdọ ṣe aṣiṣe ti ijọba Muhammadu Buhari ṣe lẹyin to kọ lati dunadura pẹlu awọn agbesunmọmi. Ọjọ keje, oṣu Kẹta, ọdun 2024w yii ni awọn agbebọn naa ṣadede yabo ilu Kuriga, ni ijọba ibilẹ Chikun, nibi ti wọn ti ji awọn akẹkọọ ati olukọ wọn gbe lọ nile ẹkọ mejeji. Awọn olugbe agbegbe naa sọ fun awọn akọroyin pe ẹnu lọlọ yii ni wọn ṣẹṣẹ ko awọn akẹkọọ ile ẹkọ girama to wa nibẹ lọ si ibi ti awọn alakọbẹrẹ wa lọna ati daabo bo lọwọ irufẹ ijinigbe bayii. Ṣaaju iṣẹlẹ Kaduna yii ni awọn agbebọn kan ti kọkọ lọ ji awọn ogunlende to le ni 200 gbe lọ nipinlẹ Borno lasiko ti wọn lọ wa igi idana ninu igbo. Egbinrin ọtẹ, bi a ṣe n pana ọkan ni omiran n ru. Awọn ajinigbe ti ẹnikẹni ko mọ ẹyẹ to ṣu wọn, ti ji ọmọ ilẹ China gbe lọ ni ipinlẹ Kwara. Ni agbegbe Eyenkorin, to wa nijọba ibilẹ Asa ni isẹ̀lẹ̀ ijinigbe naa ti waye. Gẹgẹ bi iroyin to tẹ wa lọwọ, awọn ajinigbe naa ti wọn to mẹfa niye, ni wọn yawọ ile itura ti oyinbo naa de si ni Eyenkorin, ti wọn si ji gbe lọ. Alakoso ile itura ọhun, ọgbẹni Idume David Joseph lo fi iṣẹlẹ naa to awọ̀n ọlọpaa leti. Oyinbo ọmọ ilẹ China naa, Williams Yang lo ti wa ni ile itura ọ̀hun lati bi oṣu meji sẹyin. Ọkan lara awon ara adugbo ti iṣẹlẹ naa ti waye, Kunle Olanrewaju sọ fun BBC News Yoruba pe iro ibọn lo le oun wọle nibi ti oun ti n gba atẹgun nita nitori oru to mu. Olarenwaju ṣalaye pe bi awọn ajinigbe naa ṣe de ni wọn da ibọn bolẹ ni nnkan bii aago mẹwaa alẹ. O ni wọn si ji oyinbo naa gbe lọ ati pe iṣẹlẹ naa ti da ibẹru bojo kalẹ si agbegbe ọhun. Nigba to n fidi isẹ̀lẹ̀ naa múlẹ̀, Kọmiṣanna ọlọpaa ipinlẹ Kwara, Victor Olaiya sọ pe, loju ẹsẹ ti iṣẹlẹ naa de etigbọ awọn ọ́lọ́pàá, lawọn ti fi ikọ eleto aabo ṣọwọ si ile itura naa. Kọmiṣanna ọlọpaa ọhun wa parọwa sawọn araalu lati ma ṣe bẹru nitori awọn n sa ipa awọn lati pese eto aabo to gbopọn fun tolori tẹlẹmu. Agbẹnusọ ile iṣẹ ọlọpaa ipinlẹ Kwara, arabinrin Ejire Toun Adeyemi sọ pe ọkọ ayọkẹlẹ alamojuto ile itura naa ni wọn fi gbe oyinbo naa lọ, ti wọn si pada ri ọkọ naa ni opopona marosẹ Ilorin si Ogbomoso. Agbẹnusọ ọlọpaa ọhun ni ọwọ ti tẹ awọn afurasi mẹta ti erongba wa pe wọn lọwọ ninu ijinigbe naa ati pe iwadii si n tẹsiwaju.
Funmi Aragbaiye: Ọlọ́run ní ohun táwọn olórí wa fẹ́ jẹ ni wọn ń wá ni ìlú kò fi rọgbọ,Ilumọọka akọrin ẹmi nni, Funmi Aragbaiye ti kede pe ọjọ ti pẹ ti Ọlọrun ti fi iran han oun nipa idasilẹ orilẹede Yoruba. Aragbaiye, lasiko to n ba BBC Yoruba sọrọ salaye pe Ọlọrun sọ fun oun ninu ẹmi pe aisi isọkan laarin iran Yoruba le mu ifasẹyin wa lori idasilẹ orilẹede wọn. O ni idi ree ti oun se gbe awo orin kan sita nigba naa lati parọwa si iran Yoruba pe ki wọn se ara wọn ni ọkan soso. Akọrin ẹmi naa tun woye pe ohun ko ri iru asiko ti ilu yoo le bayii ri lati igba ti oun ti de ile aye, eyi to ni ko sẹyin awọn asaaju ilẹ wa ti ko dara. O fikun pe aye ologun la n pariwo pe ko dara laimọ pe akoko ti yoo buru si wa niwaju lasiko ti oun fi orin ẹmi se isipaya fawọn eeyan ni bii ọgbọn ọdun sẹyin. O wa salaye pe gbogbo ọmọ Naijiria la ti sẹ, ti iya yii fi pọ, awa si ni ko jẹ ki adura gba lori orilẹede yii. Àwọn ìtàn mánigbàgbé tì ẹ leè ní ìfẹ̀ síí: Ajihinrere naa wa woye pe nnkan ko le pada si bo se wa sẹyin mọ ayafi ka maa bẹ Ọlọrun ko mu igba dẹ wa lọrun pada ni.
Ẹ kó àwọn ilé ìjọsìn, ilé ijó kúrò láàárín ilé táwọn èèyàn ń gbé láàárín oṣù kan, bíbẹ́ẹ̀kọ́... Ìjọba Eko ṣèkìlọ̀,Ìjọba ìpínlẹ̀ Eko ti fún àwọn onílé ìgbé tí wọ́n sọ ilé wọn di ilé ìjọsìn, ilé ijó tàbí ilé ọtí láì gba àṣẹ láti ṣe àyípadà bẹ́ẹ̀ ní gbèdéke oṣù kan láti dá ilé wọn padà sí ohun tó wà fún gan. Ọ̀gá àgbà iléeṣẹ́ tó ń rí sí ètò ilé ìgbé ní ìpínlẹ̀ Eko, Gbolahan Owoduuni Oki ní gbogbo àwọn ilé tí wọ́n fi ń ṣe àwọn nǹkan tó yàtọ̀ sí ohun tí wọ́n là á kalẹ̀ fún ni ọ̀rọ̀ náà bá wí. Oki ní ìgbésẹ̀ náà wáyé láti mú àtúntò bá bí ó ṣe yẹ kí ilé ìgbé rí ní ìpínlẹ̀ Eko pàápàá bí àwọn kan ṣe ń tẹ òfin lójú mọ́lẹ̀ nípa sísọ àwọn ilé ìgbé di ilé ijó, ilé ìjọsìn àtàwọn nǹkan míì rí, tí wọ́n sì ń da òmí àláfíà àwọn àdúgbò wọn rú. Ó wóye pé ìdí tí àwọn tún fi gbé òfin náà kalẹ̀ ni bí àwọn ènìyàn tó ń gbé ní àwọn àdúgbò tí àwọn nǹkan bẹ́ẹ̀ wà ṣe ń kọminú lórí ètò ààbò wọn pàápàá bí àwọn ilé ìjọsìn àti ilé ijó bẹ́ẹ̀ kò ṣe ń tẹ̀lé ìlànà tí wọ́n fi ń gbé àwọn ilé bẹ́ẹ̀ kalẹ̀. Ó fi kun pé gbogbo àwọn tó ni àwọn ilé tí wọ́n ti sọ di mọ́ṣáláṣí, ṣọ́ọ̀ṣì, ilé ijó tàbí ilé ọtí láì gba àṣẹ ni láti ri dájú pé wọ́n ṣàtúnṣe sí èyí kí ọgbọ̀n ọjọ́ náà tó pé. O ṣèkìlọ̀ pé tí àwọn onílé yìí kò bá ri dájú pé wọ́n ṣe àtúnṣe sí àwọn ilé náà, àwọn máa da àwọn ilé náà wó palẹ̀. “Ìgbà ìkẹyìn rèé tí à ń ṣèkìlọ̀ fún àwọn tí wọ́n ti sọ ilé ìgbé di nǹkan mìíràn yàtọ̀ sí ohun tí ó ti wà tẹ́lẹ̀ tàbí kí a wó àwọn ilé náà.” Oki tẹ̀síwájú pé iléeṣẹ́ àwọn ti ṣáájú ṣèkìlọ̀ fún àwọn onílé yìí tẹ́lẹ̀, tí ìkìlọ̀ tí àwọn sì ń ṣe lásìkò yìí sì jẹ́ ìkìlọ̀ ìgbẹ̀yìn kí àwọn tó máa gbé ìgbésẹ̀ láti fìyà jẹ àwọn tó bá rúfin. Ó ní ọ̀pọ̀ àwọn olùgbé àwọn agbègbè tí àwọn nǹkan báyìí ti ń wáyé ni wọ́n kọ̀wé sí ìjọba láti fi ẹ̀hónú wọn hàn lórí ìpalára tí àwọn ilé ìgbé bẹ́ẹ̀ ń kó bá wọn.
""
Illumminati: Ìbéèrè méjìlá tó yẹ kóo mọ̀ nípa ẹgbẹ́ Illuminati,Awọn miran ni ẹgbẹ okunkun to fẹ gba gbogbo aye kan ni Illuminati, ti wọn si wa lẹyin ọpọlọpọ ipaniyan ati awọn ohun miran. Amọ lakọkọ, Iluminati jẹ orukọ ti wọn fun ileeṣẹ kan to n ri si kara-kata ilẹ ati ile, ti wọn da silẹ ni nkan bi igba ọdun o le marundinlaadọta sẹyin labẹ ileeṣẹ Shell. Amọ orisirisi iroyin ni o wa lori ayelujara nipa ẹgbẹ yii, lai si aridaju to peye. Awọn miran ni ẹgbẹ okunkun to fẹ gba gbogbo aye kan ni, ti wọn si wa lẹyin ọpọlọpọ ipaniyan ati awọn ohun miran. Ẹgbẹ okunkun ni ẹgbẹ ti wọn n pe ni ''The Order of Iluminati'' ti wọn da silẹ ni Bavaria, ni ọdun 1776 si ọdun 1785 ni agbegbe to wa lorilẹede Germany ni aye ode oni. O gbọdọ ni atilẹyin gbogbo ọmọ ẹgbẹ to ku, o gbọdọ jẹ ọlọla ati gbajumọ ni awujọ ati laarin ẹbi. Bakan naa ni idagbasoke ninu ẹgbẹ naa jẹ ṣiṣẹ n tele. Lootọ  ni wọn n ṣe ẹbọ, amọ ko han si gbangba, wọn si ma n lo orukọ idakọnko lati maṣe jẹ ki eniyan mọ awọn to wa ninu ẹgbẹ wọn.
""
Ẹ wo bí 'Candle Night' tí àwọn òṣèré ṣe fún Sisi Quadri nílùú eko ṣe lọ,Awọn akẹẹgbẹ ati ololufẹ gbajumọ oṣere, Quadri Oyebamiji, ti ọpọ mọ si 'Sisi Quadri' ti sọ iriri wọn ati ohun ti awọn ko ni le gbagbe nipa oloogbe naa. Awọn ọrọ naa lo jade nibi ti awọn ọrẹ ati ololufẹ oloogbe ọhun ti ṣe ayẹyẹ iranti ‘candle night procession’ fun. Agbegbe Alagbado nipinlẹ Eko ni eto naa ti waye ni alẹ ọjọ Iṣẹgun, ọjọ karun-un, oṣu Kẹta, ọdun 2024. Ọjọ Ẹti,  ọjọ kinni, oṣu Kẹta ọdun 2024, ni Sisi Quadri ku, lẹni ọdun mẹrinlelogoji. Aṣọ dudu ti wọn ya aworan oloogbe si ni awọn to kopa nibẹ wọ, ti awọn kan lara wọn si gbe patako ti wọn ya a si pẹlu oriṣiriṣi akọle lati fi ibanujẹ wọn han. Ile itura kan ni wọn ti kọkọ korajọ nibi aago marun-un irọlẹ lati ṣe eto adura, ko to o di pe wọn bọ si igboro nibi ti wọn ti rin fun ọpọlọpọ iṣẹju, pẹu abẹla titan lọwọ wọn. Olakunle Afuwape, ti ọpọ mọ si Lambebe sọ pe eeyan daadaa ni oloogbe ọhun. Lambebe ni Sisi Quadri ti ṣe ileri lati ra irẹsi ti oun yoo pin lasiko awẹ awọn Musulumi to n bọ. O ni “A wa nibi ti a ti n ya fiimu ni nnkan bii ọsẹ mẹta sẹyin, o ni oun maa ra irẹsi apo mẹta ti oun maa pin fun awọn eeyan ninu awẹ, ẹ wa wo Eledumare, awẹ yẹn ko wa ba laye. “O ni oun maa ha irẹsi, oun maa ha gari, nitori pe ebi n pa awọn eeyan, pe oun fẹ ṣaanu fun awọn eeyan. “Ẹni to wa sọ nnkan bẹyẹn, Ọlọrun wa ni asiko rẹ ti to.” Lara awọn gbajumọ osẹre to tun wa nibi ẹyẹ ikẹyin naa ni Bidemi Kosoko, Yomi Fabiyi, ati awọn mii. Oṣere tiata Yoruba, Kudirat Soremi, ti ọpọ eeyan mọ si Madam No Network naa ni iku Sisi Quadri dun oun denu egungun. Madam No Network ni ibaṣepọ to dan mọran lo wa laarin oun ati oloogbe naa. Gẹgẹ bii ohun ti Madam No Network sọ, oun ati Sisi Quadri maa n fun ara awọn niṣẹ adari ayẹyẹ (MC) ṣe lọpọ igba. O fi kun pe oloogbe naa jẹ ẹni to n ṣe ikẹ ẹlomiran, koda, o maa n fun oun ni oogun lati lo to ba rẹ oun. O ni “ti mo ba sọ pe ara n ro mi, a ni mummy, ẹ gba oogun yii ki ẹ lo o, mi o ṣe ni ranti rẹ? “Ti mo ba n ba eeyan ja nibiti a ti n ya ere, oun lo maa ṣegbe lẹyin mi. “Nigba mii ti wọn ba fun nibi ti a maa sun si, a ni maami ẹ ko le sun nibi yii daadaa, ẹ jẹ ka maa lọ, a jọ maa kuro nibẹ ni. Ẹni to ba jẹ eeyan, eeyan mi naa ni. Ọjọ Ẹti,  ọjọ kinni, oṣu Kẹta ọdun 2024, ni Sisi Quadri ku, lẹni ọdun mẹrinlelogoji. Ọkan lara awọn aburo oloogbe Sisi Quadri, Oyebamiji Muktar, ti ṣalaye fun BBC Yoruba bi irinajo bi iku oloogbe naa ṣe waye. Okunrin naa sọ pe awọn ti kọkọ gba ipe kan pe o ṣubu nibi to ti n ṣere ori itage lọwọ ki wọn to gbe wale. O ni “Ni ọjọ kọkandinlogun ni wọn pe wa pe wọn ṣubu nibi ti wọn ti n ṣere itage lọwọ, aburo wa dẹ lọ gbe wọn nibẹ wale.“A gbe wọn lọ sile iwosan, wọn si ṣe ayẹwo fun nibẹ, wọn si sọ pe aisan iba ni wọn ni, wọn si ṣetọju wọn nibẹ. Yatọ si aisan iba ti Sisi Quadri ni, aburo rẹ ọhun tun sọ fun BBC pe o ni arun ọgbẹ inu amọ wọn n tọju rẹ. Muktar sọ pe oloogbe naa ṣi fi owo ranṣe si awọn lọjọ kejidinlogun, oṣu Keji, ọdun 2024 yii pe ki wọn fi gbẹ kọngadẹrọ ni iranti iya wọn to di oloogbe ni nnkan bii ọdun kan sẹyin. O fi kun ọrọ rẹ pe oloogbe naa kii sinmi lẹyin ọpọlọpọ iṣẹ amọ awọn mọlẹbi rẹ maa n gbiyanju lati ri daju pe o n sinmi, koda, awọn ti fi akoko igba kan pa foonu rẹ ri ki wọn ma baa pe fun iṣẹ. Sisi Quadri, ẹni ti orukọ abisọ rẹ n jẹ Tolani Quadri Oyebamiji ni o jẹ ilumọka alawada oṣere tiata Yoruba. O di ilumọka fun ipa to ko ninu ere sinima to jade lọdun 2004, Seniyan Seranko. Ọjọ kẹrindinlọgbọn, oṣu kejila ọdun 1979 ni wọn bi Sisi Quadri niluu Iwo nipinlẹ Osun. O kawa jade ni ile ẹkọ gbogbo nise Poly Iree nipinlẹ Osun. O fẹ Iyawo, to si ọmọ ọkunrin meji, Olamilekan Oyebamiji and Olamide Oyebamiji, ki ọlọjọ to de.
"Awakọ̀ Kórópe kú sórí ‘steering’ ní Ilorin, ariwo sọ,Inu ibanujẹ ati ọfọ ni mọlẹbi Lukman, to n fi ọkọ na ọgba Fasiti Ilọrin, niluu Ilorin, wa bayii. Dẹrẹba naa lo ku lojiji lasiko to n gbe awọn akẹkọọ fasiti Ilorin lati agbegbe Tankẹ lọ si inu ọgba ileẹkọ ọhun. BBC Yoruba gbọ pe lọjọ Ẹti, ọjọ kẹẹdogun, oṣu Kẹta, ọdun 2024 yii ni iṣẹlẹ buruku naa ṣẹ nigba ti Lukman n wa ọkọ Korope lọ inu ọgba Fasiti Ilọrin lati agbegbe Tankẹ, to si deede dori kodo ti ko le dari ọkọ naa mọ. Ki wọn to ṣẹju pẹ ọkunrin naa ti ku patapata. Ọkan lara awọn ero to gbe, to fidi iṣẹlẹ naa mulẹ sọ pe oun ni oun da ọkọ naa duro. Nigba to n ṣọrọ gba tori WhatsApp, o ni lati agbegbe Tankẹ Sanrab ni oloogbe ọhun ti gbe awọn to si n gbe awọn lọ si inu ọgba ile ẹkọ ati pe iwaju ni oun joko si. O ni ṣadede loun ri pe dẹrẹba ti mori lọlẹ lori ere, eyi to mu ki ọkọ maa wọ inu igbo lọ ṣugbọn oun sare tẹ ijanu ọkọ naa to si duro bo tilẹ jẹ pe aya awọn ti ja nigba tawọn ri  pe ọkọ ti ya kuro loju ọna. O ni “Ẹni to wa lẹgbẹ mi lo pe akiyesi mi, to n pariwo baba-baba lera wọn, mo sare fẹṣẹ tẹ ijanu ọkọ, ọkọ naa si duro. ""Wọn sare gbe dẹrẹba naa lọ si ile iwosan nibi ti wọn fidi rẹ mulẹ pe o ti dagbere faye, gbogbo ohun to ṣẹlẹ ko ju ọgbọn iṣẹju lọ.” Ọkan lara awọn dẹrẹba akẹgbẹ rẹ, Sulyman Malik, Ọjọbọ lo ki oun nipa ijamba ọkọ toun ni laipẹ laimọ pe iku oun funra rẹ gann ti sunmọ etile. Malik ni wọn ti sin oku ọkunrin naa bayii ni ilana ẹṣin Musulumi. O fi kun ṣe lara rẹ le koko ti eeyan kan o le sọ pe yoo ku ni ọgbọn ọdun si asiko yii. Nigba to n ṣọrọ, adari ẹka to n gbe iroyin jade ni Fasiti Ilọrin, Ọgbẹni Kunle Akọgun fidi iṣẹlẹ naa mulẹ, o si juwe iṣẹlẹ ọhun gẹgẹ bii eyi to gba omi loju ẹni. O ni iṣẹlẹ naa mu wa ranti pe, “asan laye.”"
Ooru àmújù gbẹ̀mí èèyàn ní South Sudan, ìjọba gbé gbogbo ilé ẹ̀kọ́ tìpa,Ijọba South Sudan ti paṣe ki wọn ti gbogbo ile ẹkọ pa bayii latari ooru amuju ti wọn ni yoo kọlu orilẹ-ede naa laipẹ. Awọn alaṣẹ ilẹ naa ni ki gbogbo ọmọde wa ninu ile, ki awọn obi wọn si bojuto wọn nitori ooru naa le mu fun ọsẹ meji gbako. Awọn onimọ sọ pe ooru ọhun ti mimu rẹ le to ‘113 degrees Fahrenheit’ le ṣakoba fun eeyan. Iroyin ni awọn eeyan kan ti ku nibẹ bayii laari ooru amuju ọhun. Ṣaaju ni awọn eeyan to n gbe niluu Juba, to jẹ olu ilu ilẹ naa ti kọkọ n pariwo ooru latari bi ooru amuju naa ṣe ge ina ẹlẹtiriki. Gẹgẹ bii nnkan ti ẹka banki agbaye to n mojuto ooru sọ, kii ṣe akoko yii lo yẹ ki irufẹ ooru bẹẹ mu. Aworan lati Juba ṣafihan awọn ọmọ ile ẹkọ ti wọn n pada sile wọn lọjọ Aje lẹyin ti awọn alaṣẹ ile ẹkọ wọn da wọn pada. Ṣaaju ni ileeṣẹ to n ri si eto ẹkọ, eto ilera ati ọrọ ayika ti kọkọ sọ pe awọn yoo gbe ile ẹkọ ti pa lọjọ Aje nitori akoba ti ooru naa ṣe fun awọn akẹkọọ. Wayi o, awọn ileeṣẹ ijọba naa ko sọ ni pato asiko ti wọn yoo ṣi awọn ile ẹkọ pada. Amọ ṣa, awọn olukọ kan ti sọ fun BBC pe wọn yoo ṣi ile ẹkọ awọn pada lọjọ kẹta, oṣu Kẹrin. Awọn ile iwosan kan sọ fun BBC pe iye alaisan ti wọn ti gba wọle ti pọ ju ti tẹlẹ lọ lẹyin ti ooru naa bẹrẹ. Ọdun 2011 ni South Sudan gbominira lọwọ orilẹ-ede Sudan, eyii to mu ko jẹ orilẹ-ede ti ọjọ ori rẹ kere julọ lagbaye.
Water drinking advantages: Wo ìpalára ní ọ̀nà mẹ́fà tó lè bá ènìyàn tí kò bá kí ń mu omi mímu tó ìwọn tó yẹ,Ìpalára mẹ́fà tó wà nínú kí èèyàn ṣalai mú omi ní ìwọ̀n ti ara nílò. Ṣe gbogbo wa la kuku mọ wipe mimu omi deedee jẹ ọnà kan gboogi lati je ki ara wa ni okun ati alaafia. Lasiko ti a wa yi, ti oorun a maa mu gidi gan an, omi mímu jẹ ọnà ti ará fi n ṣe idapada awọn okun to ba ti padanu nipasẹ lilọ bíbọ ati iṣẹ ṣiṣe. Bi omi ko ba sì ni ọnà ọfún wa tabi ninu agọ ara wa, ko ni pẹ ti orisirisi ailera yóò máa bá agọ ara wa finra. Díẹ ninu awọn ohun to yẹ ki o ṣọra fun ree ninu wọn: 1) Ara ko ni ji pepe to bo ti ṣe yẹ: Ti ara ko ba ni omi tó bo ti ṣe yẹ,ara oluwaarẹ ko ni ji pepe lati se awọn iṣẹ to yẹ kó lè ṣe. Lọpọ igba irẹwẹsi yoo ba ọkan eeyan ti gbogbo ara ko sí ní le ṣiṣẹ bo ti ṣe yẹ. 2) Ewu rọ lapa-rọ lẹsẹ(stroke): Gẹgẹ bi iwadii kan ti awọn onimọ nipa ailera  kasan ara gbe jade, wọn ni aimaa mu omi daada le fa ki eeyan ni rọlapa rọlẹsẹ ti oloyinbo n pe ni Stroke. 3)  Ṣiṣe ibẹrẹ ko ni wa nirọwọrọsẹ: Ounjẹ ti eeyan ba jẹ ti ko mu omi sí daada,iru oúnjẹ bẹ ko ni da daada lara onitọhun. Nitori idi eyi ko dáa tó ki eeyan maa fi oungbẹ gbẹ ara rẹ tabi ko ma sey mu omi tó bo ti ṣe yẹ. 4) Ori fifọ: Nitori pe ọpọlọ wa nilo omi ti yóò fi le ṣiṣẹ daada, bi eeyan ko ba mu omi daadaa ko sí tàbí ṣugbọn ori fifọ ko ni jẹ ki iru eeyan bẹ gbádùn ara rẹ. 5) Awọ ara ko ni jọlọ to: Apẹrẹ bi eeyan ba ṣe n mu omi sí a máa hàn lara awọ ẹni bẹẹ. Ìdí ni pé ara wa nilo omi ki o baa le ji pepe ko si máa dan daada. Bi eeyan ba kọ ti ko mu omi daada n'isẹ ni awọ rẹ yoo hun jọ ti yoo si dabi arugbo ọsan gan an. Awọ ti ko dan daada,ẹ fura si boya alawọ naa ko mu omi daadaa ni. 6) Ai mu omi máa n mu eeyan sanra: Bi eeyan ko ba fẹ sanra púpọ,ọna kan to lè fi jo walẹ ni ko máa mú omi daadaa. Ni idakeji bi eeyan ba fe sanra ko yàgò fún omi mímu ṣugbọn o dami loju pe ẹ ko ni fẹ ṣe bẹẹ. Ẹ máa gbagbe ilera lóògùn ọrọ, bi a ba si fẹ kí awọ wàá máa dan bi ti ikoko,omi mímu wa lara ohun táa lè ṣe.
Ilé ìgbìmọ̀ aṣòfin l'Abuja pàṣẹ ìdádúró òfin tí NAFDAC fi de ọtí pẹlẹbẹ inú ọ̀rá,Ile igbimọ aṣọju-ṣofin orileede Naijiria to wa niluu Abuja ti paṣẹ idaduro ofin ti ajọ NAFDAC to n ṣakoso awọn ounjẹ jijẹ ati oogun ni Naijiria  fi de ọti pẹlẹbẹ inu ọra titi digba ti iṣẹ iwadii yoo fi pari lori rẹ. Igbimọ to n bojuto ajọ (NAFDAC) lo sọ eyi di mimọ lopin ọsẹ to kọja. Ninu atẹjade ti alaga igbimọ naa, Regina Akume buwọ lu, o sọ pe awọn nilo lati ṣe iwadii kikun, lati mọ ọna ti awọn le gba labẹ ofin lati fofin de awọn ọti pẹlẹbẹ ati ọti inu igo kekere naa. Akume ni awọn yoo wa ọna ti wọn yoo gba lati ma ṣe jẹ ki awọn ọti ọhun ma le wa ni arọwọto awọn ọmọde ati awọn ọmọ ile-ẹkọ. Siwaju sii lo sọ pelara awọn ipinnu wọn ni lati jẹ ki ajọ NAFDAC ṣiṣẹ wọn gẹgẹ bii iṣẹ, pẹlu bo tun ṣe sọ pe dida iṣẹ silẹ ati igbanisiṣẹ ṣe pataki ninu eto ọrọ aje orileede. Akume tẹsiwaju ninu ọrọ rẹ pe awọn n wa ọna lati ma ṣe ṣoju saaju laarin ajọ NAFDAC ati awọn ileeṣẹ to n gbe ọti pẹlẹbẹ jade, nipa eto aabo awọn ọmọde. Alakoso agba fun ajọ NAFDAC lorileede Naijiria, Ọjọgbọn Mojisọla Adeyẹye ti sọ ṣaaju pe ọna lati daabo bo awọn ọmọde, ọdọ ati awọn alaabọ lawọn n wa. Adeyẹye kọminu lori igbesẹ ti awọn ileeṣẹ to n gbe awọn ọti pẹlẹbẹ naa jade, lẹyin to ni awọn ti jọ panupọ lori bi wọn yoo ṣe dena bi awọn ọmọde ṣe n mu awọn ọti naa, eyi ti wọn tun le ka si aṣilo oogun. Ṣugbọn ninu ọrọ tiẹ, alakoso agba fun ẹgbẹ to n ṣakoso awọn ileeṣẹ to n pese nnkan lorileede Naijiria, Manufacturers Association of Nigeria (MAN), Ṣẹgun Ajayi-Kadir jẹ ko di mimọ pe niṣe lo yẹ ki ajọsọ ti yoo mu ọna abayọ lati dena bi ọti mimu ṣe n wa ni arọwọto awọn ọmọde. O ni ki wọn ṣagbeyẹwo bi wọn ṣe fẹẹ fopin si ṣiṣẹ ọti pẹlẹbẹ jade, to si ni eyi le fa ki oriṣiriṣi ẹgboogi oloro tun jade lọpọ yanturu saarin ọja Ajayi-Kadir fi kun ọrọ rẹ pe niṣe lo yẹ ki gbogbo awọn ti ọrọ kan jokoo papọ lati fẹnuko lori bi ọti ọhun ko ṣe nii si ni arọwọto awọn ọmọde, nitori pe awọn agbalagba ni wọn ṣe e fun.
Ààrùn Ibà Lassa bẹ́ sílẹ̀ ní Kaduna, ó mú ẹ̀mí èèyàn mẹ́rin lọ,Ijọba ipinlẹ Kaduna ti fidi rẹ mulẹ pe ko din eeyan mẹrin ti arun iba Lassa ti pa ni ile iwosan awọn oṣiṣẹ ologun ti 44 Nigerian Army Reference to wa nipinlẹ naa. Ninu atẹjade ti akọwe iroyin Gomina Uba Sani, Muhammad Shehu gbe jade l’Ọjọbọ ọsẹ yii, o ni ijọba ti bẹrẹ igbesẹ lati ṣiṣẹ papọ pẹlu awọn alakoso ile iwosan naa lori ọna lati fi opin sii. Gomina Sani sọ pe wọn ti ṣawari ẹni to kọkọ ni arun naa lara, to si ko o ran awọn yooku, ati pe ẹni naa ti n gba itọju. Ninu ọrọ rẹ, o ṣalaye pe “Ijọba ipinlẹ Kaduna ti gbọ nipa arun aṣekupani Viral Hemorrhagic Fever ti ọpọ mọ si Iba Lassa ni ile iwosan 44 Nigerian Army Reference to wa niluu Kaduna. “Kete ti Gomina Uba Sani ti gbọ nipa iṣẹlẹ yii, lo ti paṣẹ fun ileeṣẹ to n mojuto eto ilera nipinlẹ naa lati bẹrẹ iṣẹ iwadii nipa aisan naa, ki wọn si fidi rẹ mulẹ. “Siwaju sii, ikọ oluwadii naa tun ti bẹrẹ iṣẹ iwadii lojuna lati mọ bi itankalẹ arun naa yoo ṣe dawọ duro, pẹlu ajọṣepọ awọn alakoso ile iwosan ọhun “Ni bi a ṣe n sọrọ yii, eeyan mẹrin la ti akọsilẹ rẹ ti wọn ti jade laye ninu ọsibitu yii, nigba ti awọn mẹta yooku ti awọn naa ti ni arun yii ti n gba itọju to pe ye. “Ileeṣẹ eleto ilera ipinlẹ Kadanu ati awọn alakoso ile iwosan 44 Nigerian Army Reference, naa ti n ṣiṣẹ takuntakun lọsan ati loru lati rii pe wọn ṣawari gbogbo awọn to ti ni arun yii pata, wọn si fi wọn si ipamọ fun itọju. “Bakan naa, a ti gba ẹjẹ wọn fun ayẹwo, a si ti fi ranṣẹ si ileeṣẹ to n mojuto idena ajakalẹ arun lorileede yii, iyẹn Nigeria Centre for Disease Control, ti awa naa si n tọpinpin bo ṣe n lọ.” Gomina Sani wa fi kun ọrọ rẹ pe awọn ti tilẹkun ile iwosan naa pa fun awọn araalu titi digba ti wọn yoo fi gbogun ti arun naa tan patapata. Bẹẹ lo rọ araalu lati sọra fun iru ounjẹ ti wọn yoo maa jẹ, ki wọn si maa ṣe imọtoto ayika ati agbegbe wọn. ki wọn tete fi to awọn tọrọ kan leti, bi wọn ba kofiri ẹni to ni arun naa lara. Ileeṣẹ ologun ti 44 Nigerian Army Reference ti wa sọ pe ki awọn araalu ma ṣe bẹru lori iroyin nipa arun Iba Lassa to tun gbode lati ọdọ wọn. Ninu atẹjade ti agbẹnusọ wọn, Onyema Nwachukwu fi sita, o ṣalaye pe awọn ti fun awọn ohun to le pa ajakalẹ arun naa ati oniruuru aisan tabi arun miran si gbogbo ayika ile iwosan ọhun lati dẹkun rẹ. Nwachukwu ni awọn ti ile iwosan ọhun pa, ati pe gbogbo awọn to n gba iwosan pajawiri lawọn ti ko kuro. Bakan naa lo fi kun ọrọ rẹ pe gbogbo ohun to nii ṣe pẹlu idena arun naa lawọn ti n ṣe, to si ni gbogbo awọn to ṣee ṣe ki wọn nii lara lo ti n gba itọju
""
""
Òkété borù, olókoòwò àti egbògi olóró N8.8bn bọ́ sọ́wọ́ NDLEA,Ọwọ panpẹ ajọ oloogun oloro orileede Naijiria NDLEA tun ti tẹ ogbologbo oloogun oloro kan ni ilu Eko, Ni adugbo Victoria Garden City, Lekki ni ilu Eko ni alukoro ajọ NDLEA, Femi Babafemi sọ pe awọn ti ri oogun oloro Tramadol gba. Babafemi ni iye owo oogun oloro naa le ni biliọnu mẹjọ Naira, eyi ti wọn ko ni ile nla kan, ti baba isalẹ awọn oloogun olori yii kọ. Gẹgẹ bo ṣe wi, Ugochukwu Nsofor Chukwukadibia ni alaga ileeṣẹ to n ta ọkọ Autonation Motors, Bi ọwọ ṣe tẹ Baba isalẹ agboogun oloro naa, lo waye ni akoko ti ko pẹ ti wọn ri awọn oogun oloro ni ile baba isalẹ mii ninu adugbo Victoria Garden City yi kanna. Ni ti ẹni ti wọn mu kẹyin ni nkan bi oṣu meji sẹyin, Chris Emeka Nzewi, wọn ri ileesẹ to ti n pọn oogun oloro methamphetamine, ti ọwọ si tẹ apoogun rẹ iyẹn arakunrin Sunday Ukah. Ajọ NDLEA lẹnu lọọlọ yi ni Naijiria ti n ko inira ba pupọ awọn to n ṣowo oogun oloro. Gẹgẹ bi iṣe wọn, iwadii finifini ni wọn lo ṣe okunfa bawọn ṣe ri Ugochukwu ẹni ọdun majilelaadọta yii mu. Wọn ni ayẹwo ile rẹ to kọ ni VGC lo mu ki awọn ri paali 443 oogun oloro Tramadol Hydrochloride 225mg, ti woro oogun naa ẹgbẹrun mẹtala si wa ninu rẹ. NDLEA sọ pe awọn pali kan ti jona ṣaaju ni ọjọ ti ọwọ tẹ afurasi yii. Ajọ to n gbogun ti oogun oloro sọ pe o ti se diẹ tawọn ti n tọ ipasẹ Ugochukwu gẹgẹ bi awọn to n lewaju iṣẹ oogun oloro tita yii. Babafemi sọ pe iwadii ibẹrẹ pẹpẹ wọn fihan pe afurasi yii ni ile mẹfa ninu adugbo naa, Amọ ọkan ninu ile naa lo n lo gẹgẹ bi ile ikẹrupamọsi, nibi ti wọn ko oogun oloro Tramadol si. Ajọ NDLEA tun fi kun pe awọn ri ọkọ ayọkẹlẹ meji ni ile rẹ ti ọkan ninu wọn si jẹ ọkọ ayẹta taa mọ si bullet proof. Alukoro NDLEA sọ pe awọn ti gbe awọn ọkọ yii lọ si aaye ikẹru pamọ si ajọ wọn. Kaakiri oju opo ayelujara, niṣe lawọn ọmọ Naijiria n kan saara si ọga ajọ to n gbogun ti lilo ati tita oogun oloro, agagunfẹyinti Buba Marwa. Lẹnu igba to ti gba isẹ yii, iye awọn ti ajọ naa ti mu ati iye oogun oloro ti wọn ri gba lọwọ wọn kii se kekere. Labẹ akoso rẹ ni wọn mu ọga ọlọpaa ilumọọka nii ASP Abba Kyari, lori ẹsun pe o n lẹdi apo pọ pẹlu awọn oloogun oloro. Eleyi nikan kọ, lẹnu oṣu meloo kan sẹyin, NDLEA ti mu awọn to n ta oogun oloro ni Badagry nilu Eko lẹẹmeeji ati ni awọn ibomiran jakejado Naijiria. Ipinnu ati ifarajin ajọ naa ti n fun awọn ọmọ Naijiria ni igbagbọ pe, ogun ti ajọ ati ijọba n gbe koju awọn oloogun oloro ti n so eso rere.
NDLEA mú olórí àwọn olóògùn olóró tó jẹ́ agbálẹ̀ ní pápákọ̀ òfúrufú Eko,Ajọ to n gbogun ti egboogi oloro ni Naijiria, NDLEA, ti fi ṣikun ofin mu agbalẹ kan ni papakọ ofurufu Muritala Muhamed niluu Eko. Ninu atẹjade kan ti NDLEA fi lede, o ni afurasi naa, Ohiagu Sunday, ni olori ẹgbẹ to n ṣagbatẹru oogun oloro ni papakọ ofurufu naa. Sunday, to jẹ ẹni ọdun mẹrinlelọgbọn lati ipinlẹ Imo, jẹ oṣiṣẹ papakọ ofurufu naa gẹgẹ bii agbalẹ, ki aṣiri iṣẹ laabi to n ṣe nibẹ to tu. NDLEA ni ọwọ tẹ afurasi  ọhun lẹyin ti wọn ti kọkọ mu ọkunrin kan Obinna Jacob Osita, to n ririnajo lọ si orilẹ-ede UAE. Gẹgẹ bii ohun ti NDLEA so, egboogi igbo ti iwọn rẹ le ni kilo mẹrin ni wọn ka mọ Osita lọwọ, eyii to gbe pamọ sinu apo gaari ati ede. Yatọ si Ohiagu, wọn tun ti fi ṣikun ofin mu ẹlomiran to tun jẹ ọkan lara awọn ẹmẹwa rẹ ni papakọ ofurufu naa. NDLEA ni iwadii awọn fi han pe ọkunrin kan to n ṣowo egboogi oloro ni Dubai lo bẹ ọkunrin miran lọwẹ lati ba oun gbe igbo wa si ilu naa, eyii to kesi Ohiagu lati ṣamọna bi ọkunrin ọhun yoo ṣe ri ọna lọ ni papakọ ofurufu naa ti ọwọ ko fi ni tẹ, amọ ọrọ bẹyinyọ. Yatọ si awọn eeyan wọnyii, NDLE tun ni ọwọ awọn tẹ awọn afurasi mii to n fi igo ẹlẹrindodo Viju ati Fearless gbe oogun oloro lọ siluu Dubai. Lara wọn ni Jonah Chukwuemeka ti wọn ka koro tramadaol 1,195 mọ lọwọ. Bẹẹ naa ni wọn tun gbẹsẹle koro tramadol ti iye rẹ to 119,500 ti awọn kan fi ranṣẹ lati orilẹ-ede Pakistan. Ẹwẹ, ọga agba ajọ NDLEA, Brig. Gen. Mohamed Buba Marwa, ti kan sara si awọn oṣiṣe rẹ fun iṣẹ takuntakun ti wọn n ṣe lati fọ ilu mọ lọwọ oogun oloro.
N﻿DLEA rí agbésùnmọ̀mí mẹ́jọ mú nínú ìgbó Akure lásìkò tí wọn ń wá àwọn tó ń gbé òògùn olóró,Ọwọ ti tẹ arakunrin kan ẹni ọdun mẹtalelaadọta, Ehiarimwiam Osaromo Emmanuel, lasiko to n gbe oogun oloro lọ si orilẹede Italy. Ọkunrin naa to jẹ akanda ẹda ni Ajọ to n gbogun ti aṣilo oogun, NDLEA ni ọwọ wọn tẹ ni papako ofurufu Murtala Muhammed Airport, ni ilu Eko to si n lọ si orilẹede Italy. Ọjọ Isinmi ni ọwọ tẹ arakunrin naa to jẹ ara ilu Orhionmwon, ni ipinlẹ Edo. O le ni ẹgbẹrun marun un oogun oloro Tramadol ti wọn ba ni inu ẹru rẹ. Iwadii fihan an pe igba akọkọ kọ ni yii to ti ma n rin irinajo bẹẹ, ti ọpọlọpọ ohun ipara, ounjẹ , irun ori ati ọti ẹlẹrindodo si ma n wa ninu ẹru rẹ. Nkan yan fun akanda ẹda naa nigba to de papakọ ofururu, ti wọn si yẹ ẹru rẹ wo ni saa yii finifini, ti wọn si ba oogun oloro naa nibẹ. Bakan naa ni igbogun ti oogun oloro yii n lọ kaakiri orilẹede Naijiria. Bakan naa, ni ipinlẹ Ondo , Ajọ NDLEA ni ọwọ awọn tẹ awọn agbesunmọmi ninu Igbo ni ilu Akure. Isẹlẹ yii ni wọn lo waye lasiko ti wọn n wa ogbontagiri oloogun oloro ti wọn ti n wa  fun ọjọ pipẹ. A﻿gbesunmọmi mẹjọ si ni ọwọ NDLEA tẹ ninu igbo naa pẹlu awn ohun ija oloro ati ado abugbẹmu lọwọ wọn. Ajọ NDLEA ni ọwọ awọn ti tẹ awọn ologun oloro ni agbegbe Opic, nipinlẹ Eko, nibi ti wọn ti n gbe oogun oloro kaakiri Naijiria, ti ọwọ palaba wọn si segi. Ni ipinlẹ Sokoto naa ni ajọ ọhun ti mu ọkọ akero to jẹ oogun oloro lo kun apoti orin wọn. Bakan naa ni wọn ri awọn miran gbe ni ilu Gombe, Abuja nibi ti obinrin oniṣowo kan ti gbin igbo si inu Ile rẹ. Alaga Ajo NDLEA naa wa dupe lowo awon osise naa fun ise ribiribi ti wọn ṣe, ti wọn si n fi ẹmi wọn we ewu.
Ẹ﻿ fura o! Àjọ NAFDAC ké gbàjarè lórí ayédèrú òògùn Augmentin,Ajọ to n mojuto lilo ati tita oogun ati ounjẹ ni NAFDAC, ti kede pe awọn ti kẹẹfin ayederu oogun onikoro, Augmentin 625mg, ti awọm kan n ta kiri Naijiria bayii. Ninu atẹjade to fi si ori ayelujara Twiiter rẹ ni ọjọ Aiku, NAFDAC sọ pe ayederu oogun naa ko ni awọn amuyẹ to yẹ ko ni. Bakan naa ni ajọ naa sọ pe gbogbo akọsilẹ to wa lara oogun naa lo fihan pe ayederu ni. Ajọ NAFDAC ti wa kilọ̀ fun awọn alagbata ati awọn ile itaja oogun oyinbo, lati ri i daju pe wọn n ra awọn oogun wọn lọwọ awọn alagbata n la to ni aṣẹ ati ontẹ. Ki wọn o si ma a sẹ ayẹwo awọn oogun ti wọn ba ra finni-finni. Bakan naa ni ajọ naa tun gba awọn ileewosan ni imọran pe ki wọn o ma a yẹ oogun wo daadaa, ki wọn o to o fun awọn alaisan. Ọjọ diẹ sẹyin ni NAFDAC gbẹsẹ le oogun onikoro Dexamethasone ti wọn ri nipinlẹ Anambra, nitori pe ko poju owo. Wọn gbẹsẹ le oogun naa, wọn si ni ki awọn ile itaja to ba ni lọwọ da wọn pada nitori pe ayẹwo fihan pe odinwọn awọn eroja inu rẹ kere ju iye ti wọn kọ si ara iwe ti wọn lẹ mọ lara. Bakan naa ni wọn ni oogun naa ni eroja methylparaben ati propylparaben, diẹ ninu. Awọn eroja yii ni wọn fi n ṣe nkan lọ́jọ̀, ko le wa fun ọjọ pipẹ lai bajẹ. NAFDAC sọ pe oogun naa ko nilo rẹ rara. L﻿aipẹ yii ni ajọ naa tun ke gbare lori bi awọn ipara ati ọṣẹ ibora ṣe di tọ́rọ́ fọn kale ni Naijiria. Eyi ti wọn lo mu ki arun jẹjẹrẹ pọ̀ si kaakiri ni Naijiria. Nafdac wa di ẹbi isẹlẹ naa ru awọn olookowo to n pese ipara to n bo ara fawọn aralu lọna to lodi sofin.Ajọ naa ni ọpọ eroja majele fun agọ ara lawọn onisowo ibora naa n po papọ, eyi to le se ijamba fun awọ ara lode ati ninu.
Agbébọn ṣíná ìbọn bolẹ̀ níbi ayẹyẹ ìgbéyàwó, èèyàn mẹ́tàlá jáde láyé,Aarẹ Hunduras, Xiomara Castro, kede ofin konile-o-gbele lẹyin ti agbebọn kan dede ṣina ibọn bolẹ nibi ayẹyẹ ọjọ ibi, ti eeyan mẹtala si di doloogbe. Ọkunrin mejila ati obinrin kan lo ba iṣẹlẹ naa lọ lasiko ti wọn n gbadun ayẹyẹ ọjọ ibi naa lọwọ. Yatọ si awọn mẹtala yii, wọn tun ṣekupa awọn eeyan mi lagbegbe Sula Valley, eyii to mu ki apapọ iye eeyan ti wọn pa lọjọ naa jẹ ogun. Ijọba orilẹ-ede naa sọ pe o ṣeeṣe ki iṣẹlẹ ọhun lọwọ awọn to n gbe egboogi oloro ninu. O ti wa kede igbele lati aago mẹsan an alẹ si aago mẹrin owurọ fun o kere tan, ọjọ marundinlogun gbako bayii. Ijọba fi kun pe igbele naa yoo tan de ilu San Pedro Sula lọjọ kẹrin, oṣu to n bọ. Castro ni igbesẹ naa ko ṣẹyin ati fopin si iṣekupani lọna aitọ ti awọn to n gbe oogun oloro n da silẹ. O ni “a ti gbe igbesẹ lati maa mu awọn ti a fura si.” O fi kun pe ijọba yoo tun da ẹgbẹrun kan awọn agbofinro si agbegbe ti ikọlu naa ti waye, awọn yoo tun fun ẹnikẹni to ba le ṣe amọna bi ọwọ yoo ṣe tẹ awọn afurasi ọhun ni owo ti iye rẹ to ẹgbẹrun mẹtalelọgbọn dọla. Honduras jẹ orilẹ-ede kan ti awọn to n gbe oogun oloro maa n lo lọpọ igba. Awọn to n gbe ogun oloro tun maa n lo awọn orilẹ-ede mii to sunmọ Honduras bii El Savador ati Guatemala lati maa ko egboogi oloro wọ ilẹ Amẹrika. Ẹwẹ, iṣẹlẹ yii lo waye lẹyin ọsẹ kan ti awọn agbebọn kan ṣina ibọn bole niluu Tegucigalpa, nibi ti obinrin mẹrindinlogoji ti jade laye.
Àwọn oníṣòwò èròjà ìbóra ti rógo torí àrùn jẹjẹrẹ tó di méjì kọ́bọ̀ – NAFDAC,Ileesẹ to wa fun amojuto oogun, ounjẹ ati ohun mimu nilẹ wa, NAFDAC ti ke gbajare pe arun jẹjẹrẹ ti di tọrọ fọn kale lorilẹede yii. Nafdac wa di ẹbi isẹlẹ naa ru awọn olookowo to n pese ipara to n bo ara fawọn aralu lọna to lodi sofin. Ajọ naa ni ọpọ eroja majele fun agọ ara lawọn onisowo ibora naa n po papọ, eyi to le se ijamba fun awọ ara lode ati ninu. Oludari agba fajọ Nafdac, Ọjọgbọn Mojisola Adeyeye lo ke gbajare bẹẹ lasiko ifikunlukun ọlọjọ meji to waye nilu Eko. O ni asa ara bibo yii ti wa di gbajumọ laarin awọn ọkunrin ati obinrin ni Naijira, to si ti di tọrọ fọn kale. Adeyeye, ẹni to gbarata lori bawọn asaloge se n lo majele oloro fawọn onibara wọn lati fi bora tun salaye pe, awọn eroja yii ni wọn n ta lori ayelujara lowo gege. Bakan naa lo ni awọn onisowo to n polowo iku tantantan kiri ayelujara ọhun, tun maa n lẹdi apo pọ pẹlu awọn dokita onisegun oyinbo lati gun awọn to fẹ bora ni abẹrẹ. Adeyeye ni lara irufẹ abẹrẹ bẹẹ́ ni wọn lo ni eroja Vitamin C ati Glutathione ninu, eyi tawọn alaimọkan onibara yoo gba lati fi bo ara. Ọga agba fun Nafdac wa sisọ loju rẹ pe ọpọ eroja to ni majele ninu, ti wọn fi n po ọsẹ ati ipara ibora naa papọ, ni wọn n ko wọle lati oke okun. “Awọn eroja bii Kojic Acid ati Hydroquinone, ti odiwọn wọn kọja eyi to yẹ ko wọnu agọ ara, ni wọn ko fi orukọ wọn silẹ lọdọ ijọba, ti wọn si n ko wọle lati oke okun. Idi ree ti arun jẹjẹrẹ se di tọrọ fọn kale ni Naijiria nitori awọn majele yii lo n se okunfa rẹ ninu ara, tijọba si ti fofin de eroja Mercury fun ilo awọn asaraloge Bakan naa, ni awọn eroja ibora oni majele yii maa n se okunfa aisan Kidinrin ati ẹdọ fooro nitori pe o maa n gbogun ti wọn ninu agọ ara ni.’ O wa yan pe ara ti awọn eeyan ba bo loni lee se okunfa arun jẹjẹrẹ lọjọ ọla. O wa fi ewe ọmọ mọ awọn onisowo iku yii leti pe ki wọn jawọ ninu owo ti ko ni laada ọhun nitori ẹni ti ọwọ Nafdac ba tẹ ninu wọn, yoo foju bale ẹjọ, ti yoo si fi ẹwọn jura. “O nira fun Nafdac lati gba awọn olookowo ibora mu tori wọn kii patẹ rẹ” O wa gbarata pe o nira fun ajọ Nafdac lati tete gba awọn apanimayọda onisowo eroja ibora naa mu nitori kiamọsa ni wọn maa n pese eroja naa, ti wọn yoo si ta fun onibara loju ẹsẹ. O ni ọpọ wọn ni kii patẹ awọn eroja yii sori igba wọn, ki ọwọ awọn osisẹ Nafdac ma baa tẹ wọn. Adeyeye ni se ni awọn eeyan to n ko awọn eroja ti wọn n po papọ lati fi bo ara yi wọle lati oke okun, maa n gbe pamọ labẹ ilana Global Lisitng, gbe kọja lara Nafdac. Ọga agba fajọ Nafdac wa fi ọwọ gbaya pe ajọ naa ti n gbe igbesẹ lati fi awọn eeyan kan jofin lori iwa yii, ti ọwọ yoo si tẹ wọn laipẹ.
Ọ̀wọ́ngógó Dọ́là ní Nàìjíríà, àwọn Oníṣòwò 'Bureau de change' dáwọ iṣẹ́ dúró ní Abuja,Ẹka awọn oniṣowo paṣiparọ owo taa mọ si Bureau de Change to wa ni Abuja,olu ilu Naijiria ti kede pe awọn yoo dawọ iṣẹ duro. Idi ti wọn lawọn fẹ tori rẹ ṣe bẹẹ ni ọwọngogo dọla to gbode. Ninu fọnran fidio kan ti alaga ẹgbẹ naa ti ba BBC Hausa takurọsọ, ọgbẹni Abdulahi Dauran sọ bẹrẹ lọjọ Kini oṣu Keji ọdun 2024 ni awọn ko ni ṣiṣẹ. O ṣalaye pe ọwọngogo dọla yi ko jẹ ki awọn ọmọ ẹgbẹ oniṣowo paṣiparọ owo yi ri iṣẹ wọn ṣe bo ti ṣe yẹ. Ninu alaye rẹ, o ni ọwọngogo yi ko ṣẹyin bawọn kan ṣe n ṣe idokoowo loju opo ayelujara ati bi idokowo crypto ti ṣe gbode lagbo idokoowo. O ni awọn iṣẹlẹ wọnyi lo mu ki iye dọla taa n foju ri kere si ju ti tẹlẹ lọ to si n ṣakoba fun awọn to n ṣowo rẹ loju aye. Kini CBN ti ṣe? Laipẹ yi ni banki apapọ Naijiria gbe awọn igbesẹ kọọkan lati fi fagbara fun Naira loju agbami ti dọla ti n tẹ ẹ ri. Lara rẹ ni ṣiṣi aaye silẹ ki onikaluku maa ta dọla ni iye to ba ba de ọdọ wọn loju opo kan ṣoṣo  ti ọlọja ati alabara yoo ti maa ta dọla ni iye ti ọja ba tọka si. Eyi wa lara ipinnu aarẹ Bola Tinubu ninu ọrọ to ba araalu sọ lasiko ti wọn bra wọle sipo fun. Ni igba taa n wi yi, iye owo paṣiparọ dọla si Naira ni oju oṣunwọn ti ijọba wa ni nkan bi ₦460  si dọla kan. Loju opo tawọn oni paṣiparọ bureau d change, iye Naira si dọla si jẹ ₦750. Nilẹ toni to mọ, ọrọ naa ti buru kọja tatẹyinwa ti awọn kan si n ta Naira ni ₦1,460 ni paṣiparọ dọla kan.
Ǹjẹ́ oúnjẹ tí ìjọba àpapọ̀ fẹ́ pèsè yóò mú ìrọ̀rùn bá aráàlú,Laipẹ yii ni ijọba apapọ orileede Naijiria kede awọn ọna abayọ mẹta ti yoo mu adinku ba iṣoro ti awọn araalu n koju lasiko yii. Lara awọn ọna abayọ akọkọ ni pinpin ounjẹ tirela nla ẹgbẹrun mejilelogoji (42,000tons) lati inu ile iko ounjẹ pamọ si ti ileeṣẹ to n ri sọrọ iṣẹ agbẹ ati ọgbin, eyi ti yoo mu igbe aye dẹrun fun araalu. Lẹyin eyi ni ijọba tun sọ pe awọn yoo ba awọn ileeṣẹ to n ṣe irẹsi kaakiri Naijiria sọrọ lati sọ asọyepọ nipa pipese ẹgbẹrun lọna ọgọta tirela (60,000tons) irẹsi lati ta kaakiri orileede yii. Igbesẹ ẹlẹẹkẹta ni lati bẹrẹ sii ko ounjẹ wọle si Naijiria lati ilẹ okeere, eyi ti yoo mu idẹrun ba igbayegbadun araalu. Njẹ ẹ wa mọ ohun ti awọn igbesẹ wọnyi tunmọ si? Ipa wo ni wọn yoo ko? Ati pe bawo ni yoo ṣe mu ayipada rere ba igbe aye inira ti awọn eeyan n la kọja? Onimọ nipa eto ọrọ aje ati ipese ounjẹ nni, Ọmọwe Muhammed Suleiman Kani, ẹni to tun jẹ olukọ ni ile-ẹkọ Federal Government College of Education to wa nipinlẹ Kano sọ pe igbesẹ gidi ni ijọba apapọ gbe, nitori pe yoo mu idẹrun ba ilakaka araalu. O ni lawọn igba ti orileede ba n koju irufẹ awọn iṣoro bayii, ohun to kan ni lati wa ọna abayọ ti yoo mu irọrun ba araalu. Ṣugbọn o ni awọn ounjẹ ti ijọba apapọ n sọ wọnyi “kii ṣe eyi ti wọn yoo ko silẹ fun ọmọ Naijiria lọfẹẹ.” O ni ohun ti ijọba yoo ṣe ni pe, wọn maa dinwo awọn ounjẹ naa, bi apẹẹrẹ ti ounjẹ kan ba jẹ ẹgbẹrun mẹwaa, ijọba yoo ta a ni ẹgbẹrun meje tabi ẹgbẹrun mẹjọ. Keni sọ pe “Ijọba ti gbe iranwọ dide lori awọn ounjẹ lorileede Naijiria.” O ni igbesẹ yoo ran awọn eeyan ti wọn rii pe owo oṣu oṣiṣẹ ko yi pada pẹlu bi eto ọrọ aje ṣe ri lọwọ, ati pe awọn oniṣowo naa n koju aita ọja wọn nitori pe agbara kaka lawọn eeyan fi n ri owo lati wọ inu ọja. “Fun ẹni to ba ra ounjẹ lati ilẹ okeere, yala nipa owo naira si dọla, tabi owo naira si CFA, tabi ohunkohun ti ẹ ba fi ṣe paṣirpaarọ owo naira, bi ẹ ba ra ounjẹ naa, ẹ ko le ta a ni owo kekere.” Ọmọwe Kani. Ọmọwe Muhammad Suleiman Kani jẹ ko di mimọ pe bi ijọba apapọ ba fẹẹ mu idẹrun ba araalu, afi ki wọn fofin de awọn ounjẹ ilẹ okeere ti wọn le ri ni Naijiria. Gẹgẹ bo ṣe sọ, o ni bi ijọba ba gbe iru igbesẹ bayii, o yẹ ki wọn tun ṣiṣẹ lori ina mọnamọna, ki ohun gbogbo le lọ bo ti tọ. Bakan naa lo tun rọ Aarẹ lati gbe igbesẹ nipa ṣiṣe ohun to yẹ, eyi ti yoo mu Naijiria kuro ninu wahala to wa bayii. Ninu ọrọ rẹ, o sọ pe ki ijọba mu awọn ileri rẹ to ṣe nigba ti wọn yọ owo iranwọ ori epo ṣẹ, nipa fifi owo kun owo oṣu, igbayegbadun awọn agbegbe ati atunkọ ile ifọpo Fatakwal. Gẹgẹ bi onimọ nipa ipese ounjẹ naa tun ṣe sọ, o ni igbesẹ lati ko ounjẹ wọle lati orileede miran jẹ eyi to dara, ṣugbọn ṣa, o ṣe pataki fun ijọba lati tọpinpin bi eto ọhun yoo ṣe lọ lati ṣe araalu ni anfaani. O ni “Awọn ileeṣẹ eleto aabo ni lati foju silẹ nitori iwa awọn ọmọ Naijiria, ẹ le gbe ounjẹ naa wọle tan, ki ẹ wa rii pe awọn eeyan ti bẹrẹ sii ṣe paṣipaarọ baagi ounjẹ naa, wọn ti bẹrẹ sii gbe lọ saarin ọja lati ta a.” Bakan naa lo tun sọ pe ijọba ko gbọdọ ṣe aṣiṣe lati pin awọn ounjẹ naa nipaṣe awọn gomina, nitori pe ko si aṣeyọri ninu eyi to ṣẹlẹ ṣeyin. Ọmọwe Kani sọ pe lati le ṣe aṣeyọri, ijọba apapọ ni lati yọwọ awọn gomina tabi awọn aṣofin ati awọn aṣoju-ṣofin kuro nibẹ. O ni ki ijọba apapọ ṣabojuto eto ọhun funra rẹ, ki wọn si yan awọn olootọ araalu lati ṣabojuto ẹ daadaa ti wọn le ṣe e pẹlu otitọ. Ọmọwe Muhammad Kani ṣalaye pe eto ijọba apapọ yii yoo ni ipa fun awọn ọlọja ati awọn olokoowo, bẹẹ lo tun sọ pe ni awọn orileede bii United State, ijọba maa n ra ounjẹ, wọn yoo si ja owo rẹ wa silẹ ni gbogbo igba ti ko ba si awọn nnkan ire oko mọ. O ni eto yii ko pin si ibi yii nikan, o sọ pe iru igbesẹ yii naa ni orileede Saudi Arabia n gbe. “Ni Saudi Arabia, awọn igba kan wa to jẹ pe awọn ire oko yii pọ ju, niṣe ni wọn ranṣẹ pe awọn agbẹ lati ma ṣe da oko mọ. Wọn beere pe eelo ni awọn ere wọn, wọn si san an fun gbogbo wọn. “Nitori pe to ba pọ lapọju, adanu ni yoo jẹ fun wọn. Wọn kan maa da oko lasan ni, lai ri ere kankan nibẹ.” O ni bi ijọba gbe iru igbesẹ yii, ifigagbaga yoo wa lati le jẹ ki awọn agbẹ alabọde ja owo ire oko wọn wa silẹ. Akọṣẹmọṣẹ naa sọ pe aisi ile ikọ ọja si (warehouse) le ṣe akoba nla fun ounjẹ kiko wọle, nitori pe ko si ibi ti wọn le tọju wọn si, to si maa fa ki ọpọ ounjẹ bajẹ. Ni bayii, o sọ pe ijọba ko ni ounjẹ nilẹ, wọn maa ko ounjẹ wọle, ati pe ibeere naa ni pe owo wo ni wọn yoo fi ra awọn ounjẹ wọnyi. O sọ pe o di dandan fun ijọba lati ya owo lati fi ra awọn ounjẹ.
Ọlọ́pàá yìnbọn pa ọkùnrin kan lọ́jà Wuse ní Abuja, wàhálà bẹ́ sílẹ̀,Ṣe ni ibẹrubojo gba ọkan awọn eeyan to wa ni olu ilu Naijiria, Abuja, ni ọjọ Iṣẹgun bi rogbodiyan ṣe waye ni ọja Wuse laarin gbungbun Abuja. Isẹlẹ naa ko si sẹyin iku arakunrin kan ti iroyin sọ pe awọn igbimọ agbofinro inu ọja fofin mu lori ẹsun titapasofin ọja. Ile ẹjọ alagbeka si gbe idajọ kalẹ pe ẹkunrin naa jẹbi ẹsun ti wọn fi kan an. Amọ arakunrin naa, ẹni ọdun mẹtadinlogun, kagbako iku lọwọ ọlọpaa kan to yinbọn pa nigba to n ṣa mọ awọn to mu lọwọ. Ibi to ti n salọ la gbọ pe ọlọpaa kan yinbọn pa. Ibinu iku arakunrin yii mu ki awọn eeyan kan nibẹ fariga, ti wọn si dana sun awọn ṣọọbu ati ọfisi igbimọ alamojuto ọja naa. Ibi ti wahala naa le de, akọroyin BBC jabọ pe wọn tun fọ gilaasi awọn ọkọ kan to jẹ ti awọn alakoso ọja naa. Wọn ni lati pe panapana wa ki wọn to le dẹkun ina to ṣe akoba fun ọja awọn oniṣowo kan naa. A ko le fidi rẹ mulẹ boya eeyan mii padanu ẹmi wọn ninu iṣele yii. Lọwọlọwọ bayii, ọja naa ti wa ni titi pa, tawọn ọlọpaa si ti gba akoso rẹ. Innocent Amaechina, to jẹ alukoro igbimọ alakoso ọja naa fidi iṣẹlẹ yi mulẹ fawọn akọroyin kan wi pe, lootọ ni wọn dana sun awọn ile itaja ati ọkọ kan ninu ọja naa. Amọ o lohun ko le sọ pato ohun to ṣokunfa iṣẹlẹ naa. Koda o ni ohun gan n ko ribi wọ inu ọja naa. Iṣẹlẹ yii mu ki awọn eeyan maa sa asala fun ẹmi wọn, ti awọn to ni ọja ninu ṣọọbu naa si n sare kitakita lati ko ẹru wọn kuro ninu ọja. Ọrọ gbogbo kii ṣe lori alabahun lọrọ ọja Wuse yii jẹ niluu Abuja. Bi wọn ko ba maa fa wahala ija laarin awọn oniṣowo ati awọn alaṣẹ ọja naa, wọn yoo maa pari rogbodiyan laarin awọn oniṣowo lori ọrọ ẹlẹya mẹya. Ninu ọja Wuse yii kanna, ni awọn kan ti lẹ oko mọ gbajumọ akọrin ati alariya nii, Charly Boy, nigba to gbe igba ipolongo ''Our Mumu don do'' de inu ọja naa laye ijọba aarẹ Buhari. Inu fo aya fo lọpọ fi n ba ara wọn lo ninu ọja naa, to si ṣe pe ti wahala kekere ba fi le bẹrẹ, yoo di nnkan ranto mọ awọn alaṣẹ lọwọ ni. Laipẹ yii lawọn ọlọja inu ọja naa wọ Minisita fun olu ilu Naijiria, Nyesom Wike lọ sile ẹjọ lori ẹ̀sùn pe wọn fẹ gba awọn owo kan ti ko tẹ awọn oniṣowo naa lọrun, ti wọn si fẹ́ gbe awọn ṣoọbu kan ta lowo iyebiye. Awọn ọlọja pẹ pẹ pẹ ati awọn mii to maa n wa ninu ọja boya awọn naa le ri iṣẹ diẹ diẹ se wa lara awọn ti awọ́n igbimọ alamojuto ọja maa n ko ju lọpọ igba. Iṣẹlẹ ki wọn maa mu awọn iru eeyan bayi pe wọn n dọti tabi tabuku ọja ko jẹ tuntun.
Àwọn ènìyàn Ukraine ń tò láti pọn omi, tí àdó olóró sì ti ba iná ọba jẹ́,A﻿koko ipenija nla ni awọn eeyan orilẹede Ukraine n la kọja bayii nitori ikọlu ti orilẹede Russia n se si wọn. Lọwọ lọwọ bayii, awọn araalu ni Ukraine ti n koju aisi omi ati ina ọba kaakiri , ti wọn si n to lati ri omi pọn. Eyi ko ṣẹyin ado oloro to le ni ogun ti Russia ju si Ukraine ni ibi ti awọn ohun ini ilẹ naa pọ si yanturu. Adari ilu Kyiv, Vitaliy Klitschko ni ida ogoji ilu naa ni ko si omi , ti ọgọgọrun ile si wa lai ni ina ọba. Kaakiri ilu naa ni wọn ti ri awọn eniyan to to si ori ila lọna ati pọn omi ti wọn yoo lọ Bakan naa ni Russia ṣe ikọlu si ilu Kharkiv, ti awọn alaṣẹ nibẹ si ni o kere tan ileeṣẹ ijọba ati ohun ini ijọba to le ni mejidinlogun ni wọn ṣe ikọlu si. Amọ aarẹ orilẹede Russia, Vladmir Putin ni idi ti awọn fi ṣe ikọlu si orilẹede Ukraine ni pe Ukraine ju ado oloro si ọkọ oju omi wọn ( Black Sea Fleet) ni agbegbe annexed Crimea. Amọ ijọba Ukraine ko i ti sọ pe awọn lo ṣekọlu si ọkọ oju omi naa. Aarẹ orilẹede Russia, Vladimir Putin ti ni awọn n fofin de adehun to ni ki awọn gba gbigbe agbado koja lati ilẹ awon lo si Ukraine abi lati Ukraine lo si ile miran. Aare Putin ni idi ni pe Ukraine sekolu si ọkọ oju omi wọn nitori wọn gba ọkọ oju omi wọn laaye lati kọja ni agbegbe naa. Amọ Ajọ Iṣọkan agbaye to gbe adehun naa kalẹ ni ko si ọkọ oju omi kankan ni oju omi lalẹ ọjọ ti iṣẹlẹ naa waye. Bakan naa ni Ukraine ko tii fẹsi si ẹsun ikọlu ọkọ oju omi Russia naa.
"Fuel Crisis and Strike: Ẹgbẹ́ àwọn awakọ̀ àtẹgbẹ́ òǹtàjà epo aládani wọ́gilé ìyanṣẹlódì tó yẹ kó bẹ̀rẹ̀ lónìí,Ẹgbẹ awọn awakọ epo pẹtirolu PTD awọn alagbata epo aladani atawọn alagbata epo to da duro ti kede pe awọn ti wọgile iyanṣelodi wọn to yẹ ko bẹrẹ lonii kaakiri ilẹ Yoruba. Igbesẹ yii ni abọ ipade ti wọn ṣe pẹlu awọn adari ajọ NNPC niluu Ibadan lọjọ Aiku. Wọn tun sọ pe awọn yoo ṣe ipade mii lọla ọjọ kejila, oṣu Kẹwaa niluu Abuja lati mọ igbesẹ ti awọn yoo gbe. Ninu atẹjade kan ti akọwe apapọ ẹgbẹ naa, Afolabi Akporeha fi lede, o ni wọn wọgile iyanṣelodi ọhun nitori igbagbọ awọn pe ijọba apapọ yoo mu ileri rẹ ṣẹ lẹyin ti awọn ṣepade niluu Ibadan, ati lẹyin ipade ti yoo waye niluu Abuja lọjọ Isegun. Akporeha sọ pe, kii ṣe pe awọn fẹ mọọmọ fiya jẹ awọn araalu pẹlu iyanṣẹlodi ọhun, ṣugbọn awọn n fẹ ki eto abo to peye wa fun awọn oṣiṣẹ ti wọn ba n gbe epo lati ilu kan si omiran loju popo ni. O ni bo tilẹ jẹ pe igbesẹ awọn yoo ni ipa to lagbara lara awọn ọmọ Naijiria, awọn ko ni la oju awọn silẹ ki ẹka eto epo rọbi dibajẹ. O wa pari atẹjade ọhun pe awọn ko ni fa ṣẹyin ninu gigunle iyanṣẹlodi naa lakọtun, ti ijọba ko ba ṣe awọn ohun ti wọn n beere fun. ki lo ti ṣẹlẹ sẹyin? Ọwọn gogo epo petrirolu n bọ nilẹ Yoruba nibayii ti ẹgbẹ awakọ epo pẹtirolu PTD awọn alagbata epo aladani atawọn alagbata epo to da duro gbe asẹ tuntun sita. Asẹ naa ni pe ki awọn ọmọ ẹgbẹ wọn dẹkun gbigbe epo eroja epo rọbi lati oni ọjọ ni ẹkun guusu Naijiria. Igbesẹ naa lo waye lẹyin gbedeke ọjọ mẹta ti awọn ẹgbẹ yii fun ileesẹ to n se akoso eroja epo rọbi PPMC, eyi to wa sopin lọjọ karun osu kẹwa ọdun 2021. Ajọ PPMC ni wọn fẹsun kan pe o n mu ko nira fun awọn alagbata epo lati ri awọn eroja epo rọbi ra lori atẹ. Tẹlẹ tẹlẹ, awọn ontaja yii lo ni akọsilẹ katakara epo, ti onikaluku wọn si mọ akọsilẹ igba to yẹ ki ikọọkan wọn gbe epo amọ ti wọn ti sọ di ipinnu lati Abuja bayii. Bakan naa ni wọn tun ni ileesẹ to wa fun eto eroja epo rọbi DPR tun se alekun owo isọdọtun iwe asẹ okoowo wọn atawọn owona miran amọ DPR ti yi ohun pada lori igbesẹ yii. Gẹgẹ bi alaye ti osisẹ alarina fun ajọ IPMAN lẹkun iwọ oorun Naijiria ti wi, ileesẹ PPMC ko tii pahunda lori ipinnu rẹ lati sọ epo dọwọn fun awọn. O ni idi ree ti awọn ẹgbẹ yii se pinnu lati gunle iyansẹlodi ti wọn kede rẹ bẹrẹ lati oru oni lọ. ""Igbesẹ ijọba yii ti n wọnu ere kekere ta n jẹ tẹlẹ, miliọnu meje ati ẹgbẹrun lọna ẹẹdẹgbẹrin naira (N4.7m) la n gbe ọkọ lita epo ẹgbẹrun lọna mẹtalelọgbọn. Amọ nibayii, Abuja ni ajọ PPMC ti n se akoso awọn ti yoo ri epo ra, ti wọn si tun se alekun iye ontaja epo ti yoo maa ra epo naa ati owo igbepo. Gbese ti pa ọpọ alagbata epo nitori aitete ri owoya banki da pada, ti ọpọ si n tun epo naa ra lati ọdọ awọn alagbata mii ni owo to wọn. Ohun ta si mọ ni pa iyansẹlodi nikan ni ede ti ijọba gbọ, a ko si ni yẹsẹ kuro lori ipinnu lati yan isẹ lodi."""
Iná mọ̀námọ̀ná tún paná pii jákèjádò Nàìjíríà,Ina mọnamọna kaakiri Naijiria tun pana pii lọjọ Aiku pẹlu bi oju opo ipinna jakejado Naijiria ti wọn n pe ni ‘National Grid tun ṣe kọ iṣẹ silẹ. Ni nnkan bii agogo mọkanla kọja iṣẹju mọkanlelogun lowurọ ọjọ Aiku, ọjọ kẹrin oṣu keji ọdun 2024 ni oju opo ina mọnamọna apapọ naa tun daku. Eyi lo ṣokunfa bi  ibudo ipinna ogun jakejado Naijiria ṣe pana pii. Ileeṣẹ apinata Abuja Electricity Distribution fi idi eyi mulẹ ninu atẹjade kan to fi si oju opo ayelujara rẹ pe awọn irinṣẹ oju opo ipinna apapọ Naijiria, to da iṣẹ silẹ lo ṣokunfa ina mọnamọna to pana pii naa. O ni awọn ti n ṣe iṣẹ pẹlu awọn akọṣẹmọṣẹ to yẹ lati yanju rẹ.
'Ìnira ni ìjọba máa kó bá aráàlú tí wọ́n bá fowó kún owọ iná',Bí awuyewuye ṣe gba ìgbòro wí pé ìjọba àpapọ̀ ń gbèrò láti fi ìdá ogójì kún owó iná mọ̀nàmọ́ná ni àwọn ọmọ orílẹ̀ èdè Nàìjíríà ti ń fa ìjọba létí láti má ṣe gbé ìgbésẹ̀ náà. Ohun tí àwọn ènìyàn ń sọ ni pé àwọn ọmọ orílẹ̀ èdè Nàìjíríà ṣì ń bá ìnira tí ọ̀wọ́n gógó epo bẹntiróòlù ń mú bá wọn fínra lọ́wọ́ nítorí náà ti owó epo kò gbọdọ̀ kún-un. Onímọ̀ nípa ètò ọrọ̀ ajé kan, Bisi Iyaniwura nígbà tó ń bá BBC News Yorùbá ṣàlàyé àwọn nǹkan tó ṣeéṣe kí àwọn ènìyàn orílẹ̀ yìí kojú bí ìjọba bá filè gbé ìgbésẹ̀ náà láti mú àlékún bá owó iná ọba. Iyaniwura ní àwọn ènìyàn ṣì ń bá àlékún tó bá owó epo bẹntiróòlù fínra nítorí náà kò yẹ kí ìjọba fi ààyè gba kí owó epo gbówó lórí rárá. Ó ní lára àwọn nǹkan tí wọ́n máa fi ń mọ orílẹ̀ èdè tó ń ní ìdàgbàsókè ni tó bá jẹ́ wí pé owó tí àwọn ènìyàn ń ná jáde pọ̀ ju owó tó ń wọlé fún wọn lọ. Ó ṣàlàyé pé èyí kò rí bẹ́ẹ̀ pẹ̀lú Nàìjíríà nítorí ọ̀pọ̀lọpọ̀ ènìyàn ló ń ná ju iye tó ń wọlé fún-un lọ. Iyaniwura ṣàlàyé iná ọba tí kò dúró ire tẹ́lẹ̀ wà lára ohun tó ṣokùnfà àìníṣẹ́ àwọn ọ̀dọ́, tí owó iná bá tún wá lékún iye tó wà tẹ́lẹ̀, ọ̀pọ̀ àwọn ènìyàn ló tún máa gba iṣẹ́ lọ́wọ́ wọn. Ó ní àwọn tó jẹ́ olókoòwò kéékèèké ni ọ̀wọ́n gógó iná ọba yìí máa ẹ àkóbá fún nítorí ọ̀pọ̀ wọn ló jẹ́ wí pé iná mọ̀nàmọ́ná ni wọ́n ń lò láti fi wá oúnjẹ oòjọ́ wọn. “Àwọn ènìyàn ń sọ wí pé kò sí owó lápò, kò sí owó nílé, níbo lẹ ti fẹ́ kí àwọn ènìyàn rí owó san tí wọ́n bá fi owó kún owó iná?” “Àwọn tó jẹ́ oníṣẹ́ kéréje kéréje, àwọn tó ń ṣiṣẹ́ oge, àwọn télọ̀, àwọn wẹ́dà, tó jẹ́ díẹ̀ díẹ̀ iná tó wà, wọ́n ń mánéèjì rẹ̀ ni, tí wọ́n bá fi owó kún owó iná, wọ́n fẹ́ lé wọn kúrò lẹ́nu iṣẹ́ nìyẹn.” Iyaniwura tẹ̀síwájú pé iná tí ìjọba ń pèsè kò tó nǹkankan tẹ́lẹ̀ nítorí ọ̀pọ̀ ilé ni kò ní mítà tó ń ka iye iná tí wọ́n bá lò, àwọn ilé iṣẹ́ tó ń pín iná kàn máa ń mú nǹkan tó bá wù wọ́n lọ fún wọn ní ìparí oṣù ni. “Àwọn tó ní mítà, nǹkan tí wọ́n bá lò ló máa kà fún wọn àmọ́ àwọn tí kò ní mítà, ìyà tún fẹ́ kún ìyà fún wọn ni àlékún owó yìí máa jẹ́.” “Kí ìjọba rò ó  dáadáa nítorí ti owó epo tí wọ́n ṣì dá sílẹ̀, ara ń ni àwọn ará ìlú, wọ́n ń làágùn, ẹ tún wá ní ẹ fẹ́ fi owó kún owó iná.” “Owó dọ́là ti kọ́kọ́ gbẹ́nu sókè tó dẹ̀ jẹ́ wí pé ìdá mẹ́ta nǹkan tí à ń lò ní Nàìjíríà wọ́n ń ko wá láti òkè òkun ni.” “Owó epo lọ sókè, owó ọjà wọ́n, ṣé wàhálà kọ́ ni ìjọba ń wá fún àwọn ènìyàn báyìí?” Iyaniwura wòye pé tí àlékún bá fi lè bá owó iná mọ̀nàmọ́ná, ó túmọ̀ sí pé àwọn òṣìṣẹ́ tó ń gba ẹgbẹ̀rún lọ́nà ọgbọ̀n náírà gẹ́gẹ́ bí owó oṣù tó kéré jùlọ máa fi owó oṣù wọn san. Ó ní tí a bá ṣe àgbéyẹ̀wò ₦30,000 àsìkò yìí, níṣe ló dàbí ẹgbẹ̀rún lọ́nà márùn-ún náírà tẹ́lẹ̀ àti pé ọ̀pọ̀ iléeṣẹ́ ni kò san ₦30,000 fún àwọn òṣìṣẹ́ gẹ́gẹ́ bí owó tó kéré jùlọ. “Owó ilé gbẹnú sókè, owó ọkọ̀ lọ sókè, níbo ni ₦30,000 fẹ́ gbé ènìyàn dé? Ó fi kun pé owó tí kò tó ná ló ń ṣe okùnfa bí ìwà àjẹbánu ṣe gbilẹ̀ ní Nàìjíríà nítorí ọ̀pọ̀ ló fẹ́ tẹ́gbẹ́ tí wọ́n sì fẹ́ mọ́wọ́ dé ẹnu. Ó wà rọ ìjọba láti ṣe àmójútó àwọn iléeṣẹ́ tí wọ́n ta àwọn iná yìí fún bó ṣe yẹ kí ọ̀wọ́n gógó yìí le má ṣe kẹ́sẹ járí. Bákan náà ló rọ àwọn iléeṣẹ́ tó ń pèsè iná láti wá àwọn ọ̀nà mìíràn tí wọn yóò máa fi pèsè iná dípò tí wọ́n fi ń gbára lé epo bẹntiróòlù. Lẹ́nu ọjọ́ mélòó kan sẹ́yìn ni ẹnu ń kun iléeṣẹ́ tó ń pín iná ọba wí pé wọ́n ń gbèrò láti mú alékún bá iye tí àwọn ènìyàn ń san lówó iná. Ìròyìn tó gbòde ni pé àlékún ìdá ogójì ni àwọn iléeṣẹ́ náà ń gbèrò káàkiri gbogbo orílẹ̀ èdè yìí. Bí ó tilẹ̀ jẹ́ pé àjọ tó ń mójútó ọ̀rọ̀ iná ọba pínpín kò ì tíì sọ wí pé bóyá lóòtọ́ tàbí irọ́ ni wí pé àwọn fẹ́ fi owó kún owó iná, ètò tó wà nílẹ̀ ni pé oṣù mẹ́fà mẹ́fà ni wọn yóò máa ṣe àgbéyẹ̀wò iye tí àwọn ènìyàn ń san lówó iná. Ohun tí èyí túmọ̀ sí ni pé bẹ̀rẹ̀ láti ọjọ́ kìíní, oṣù Keje ọdún 2023, NERC yóò tún ṣe àgbéyẹ̀wó iye tí àwọn ènìyàn ń san tẹ́lẹ̀ tí wọ́n yóò sì tún gbé owó tuntun mìíràn jáde. Èyí sì ti ń mú kí àwọn ènìyàn ti máa rò ó wí pé ó ṣeéṣe kí wọ́n fẹ́ mú àlékún bá owó iná yìí. Ẹ̀wẹ̀, Ẹgbẹ́ òṣìṣẹ́ orílẹ̀ èdè Nàìjíríà, NLC ti ṣèkìlọ̀ fún ìjọba àpapọ̀ láti má tẹ̀síwájú lórí èròńgbà wọn láti mú àlékún bá owó tí àwọn ènìyàn ń san lówó iná. Ààrẹ NLC, Joe Ajaero nínú àtẹ̀jáde kan lọ́jọ́bọ̀, ọjọ́ Kejìlélógún oṣù Kẹfà ọdún 2023 ní bí ìjọba ṣe ń gbèrò láti mú àlékún bá owó iná pẹ̀lú ìdá ogójì bẹ̀rẹ̀ láti ọjọ́ Kìíní, oṣù Keje jẹ́ ohun tó burú jáì. Ajaero ní pẹ̀lú èròńgbà yìí, ó jọ́ wí pé ìjọba kàn mọ̀-ọ́n-mọ̀ dijú sí gbogbo ìṣòro tí àwọn ọmọ orílẹ̀ èdè yìí ń là kọjá pàápàá àwọn mẹ̀kúnnù lórí ọ̀rọ̀ owó iná. Ó ní àlàyé tí wọ́n ṣe láti mú àlékún bá owó iná náà kò ṣẹ̀yìn àlékún tó ti bá owó epo bẹntiróòlù àti pé gbogbo nǹkan ti gbówó lórí. “Ìwádìí fi hàn pé ọ̀wọ́n gógó gbogbo nǹkan ti fò láti ìdá mẹ́rìndínlógún tí àlékún sì tún bá náírà sí iye dọ́là.” Ó ní bí ó tilẹ̀ jẹ́ pé ọ̀wọ́n gógó yìí wáyé kò ní kí owó iná tún lékún pẹ̀lú ìdá ogójì yìí pé ó ti pọ̀ ju bí ó ṣe yẹ lọ. Ajaero fi kun pé ó yẹ kí ìjọba wo bí wọ́n ṣe ń fún àwọn ènìyǹ àti iye tó ń wọ àpò àwọn òṣìṣẹ́ kí wọ́n tó gbìyànjú láti mú alékún bá owó iná. Bákan náà ló wòye pé iná tí àwọn ẹ̀ka tó ń mójútó iná ọba ń pèsè kò tó àwọn ọmọ Nàìjíríà lò rárá, tí àwọn iléeṣẹ́ tó ń pín iná ọba kàn ń mú àlékún bá owó iná bó ṣe wù wọ́n. “Pẹ̀lú gbogbo àtìlẹyìn tí wọ́n ń ṣe fún ẹ̀ka tó ń pèsè iná, wọn ò tíì pèsè iná mẹ́gáàtì ẹgbẹ̀rún márùn-ún, síbẹ̀ owó gegege ni àwọn iléeṣẹ́ tó ń pín iná ń gbà lọ́wọ́ àwọn ènìyàn.” “Ohun tó tún burú níbẹ̀ ni pé kò sí àmójútó fún àwọn iléeṣẹ́ yìí, ó tún lè di inú oṣù Kẹjọ kí wọ́n tún mú àlékún bá owó yìí, èyí tó ń ṣe àkóbá fún àwọn mẹ̀kúnnù.” Ajaero tún tẹ̀síwájú pé pẹ̀lú àlékún tó bá owó ilé ẹ̀kọ́ àti ọ̀wọ́n gógó oúnjẹ, tí wọ́n bá tún fi àlékún sí owó iná, ó ṣeéṣe kí Nàìjíríà má ṣe é gbé mọ́ fún àwọn mẹ̀kúnnù. Ó ní pẹ̀lú gbogbo àwọn nǹkan yìí, òun rọ ìjọba láti gbégi dínà fífi owó kún owó iná ọba kí ayé le rọrùn fún tolórí tẹlẹ́mù.
‘Refinery’ ìlú Port Harcourt gbọdọ̀ bẹ̀rẹ̀ iṣẹ́ padà nínú oṣù yìí gẹ́gẹ́ bíi ìlérí ìjọba àpapọ̀ – Afenifere,Ẹgbẹ to n ja fun ẹtọ ọmọ Yoruba, Afenifere, ti ke si ijọba apapọ ko ri daju pe ileeṣẹ to n fọ epo bẹntiro to wa niluu Port Harcourt bẹrẹ iṣẹ ninu oṣu Kẹwaa, ọdun 2023 yii. Ẹgbẹ naa, ti Pa Reuben Fasoranti ko sọdi lo sọ bẹẹ ninu atẹjade kan lẹyin ipade to ṣe niluu Akure. Afenifere ni ara yoo tu awọn ọmọ Naijiria ti ileeṣẹ naa ba bẹrẹ iṣẹ pada lẹyin ti ijọba apapọ yọ owo iranwọ ori epo bẹntiro. Ṣaaju ni minisita fun ọrọ epo bẹntiro, Heineken Lokpobiri, ti kọkọ ṣeleri ninu oṣu Kẹjọ pe ileeṣẹ naa yoo bẹrẹ iṣẹ pada ninu oṣu Kejila yii. Gẹgẹ  bii ohun to sọ, igbesẹ naa jẹ ọkan lara awọn ọna ti ijọba apapọ n gba lati fopin si bo ṣe n ko epo bẹntiro wọle lati ilẹ okeere. Ti ẹ ko ba gbagbe, ni kete ti Aarẹ Bola Tinubu kede pe ijọba ko ni san owo iranwọ ori epo bẹntiro mọ ni owo jala epo kan fo soke lati N184 si nnkan bii N600 o le diẹ. Ni bayii ti oṣu Kejila wọle de, Afenifere ti wa ke si Aarẹ Bola Tinubu ko mu ileri ijọba rẹ ṣẹ. Atẹjade naa ni agbẹnusọ ẹgbẹ ọhun, Jare Ajayi, buwọlu. Afenifere ni “ijọba apapọ gbọdọ ri daju pe oṣu Kejila to ṣeleri ko yẹ.” “Fun apẹrẹ, ijọba gbọdọ ri daju pe oṣu Kejila to ṣeleri pe ileeṣẹ to n fọ epo ni Port Harcourt bẹrẹ iṣẹ pada.’” “Ṣiṣe eyii yoo jẹ ki owo ti awọn araalu n ra epo ja walẹ eyii to mu ki ọwọngogo de gbogbo ọja kaakiri orilẹ-ede yii.”
Metre price increase: Kí nìdí tí àjọ tó ń mójútó pínpín iná ọba ṣe fikún owó Metre?,Ajọ to n mojuto pinpin ina ọba lorilẹede Naijiria, (NERC) ni awọn ti fọwọ si atunṣe tuntun ti wọn ṣe pe ki owo metre to n muna wa goke sii. Ajọ NERC ni awọn buwọlu igbesẹ yii ni ibamu pẹlu alakalẹ ofin awọn apinna ati apapọ awọn to n moju tan pinpin ina ọba. Ajọ naa ni ipinu awọn yii da lori ipo ti ọrọ aje orilẹede wa lọwọ lọwọ. Wọn si tun ṣe afikun owo yii gẹgẹ bi orilẹede ṣe n tiraka lati mu ayipada ba ẹka imuna wa. To bá fẹ́ jàǹfààní iná ọba tí kò ṣẹ́jú látọ̀dọ̀ ìjọba, ọ̀nà ẹ̀bùrú tó gbà rèé Owó rèé, ọjà rèé: Aládùúgbò le kórajọ̀ láti ra iná ọba lọ́wọ́ GenCos tààrà Àwọn agbègbè ní ìpínlẹ̀ Eko rè é tí kò ní gbádùn iná ọ̀ba fún ọ̀sẹ̀ mẹ́jọ... Ọmọ ìyá méjì pèsè iná ọba lára ẹ̀gẹ́ Lati le ri iye owo yii muṣẹ, ajọ NERC ni awọn kan woye ayipada to ba pasiparọ owo ilẹ okere ati lilọ soke ọrọ aje lati inu ayẹwo ti wọ́n ṣe kẹyin lọdun 2020. Lara ayipada ti wọn ṣe lọtẹ yii ni lati ṣi gbogbo awọn onibara lati kuro lorii metre ti wọn yoo maa mu iwe ina wa si ki wọn maa san owo iye ina ti wọn ba fẹ lo eyi ti wọn n pe ni Prepaid bayii. Bi gbogbo nkan ṣe n lọ na bayii, iru biili iwe ina tawọn ọmọ Naijiria n gba jẹ nkan ti ọpọ wọn naa ko lee ṣalaye tori ko ye wọn bi awọn oṣiṣẹ amunawa ṣe n ṣee. Iwe ina ti wọn maa n mu wa fun awọn to n lo metre analọọgi tabi ti ko ni metre ti n fa wahala kaakiri Naijiria lọpọ igba. Eyi si maa n jẹ ki ọpọlọpọ to n lo ina ma fẹ san owo ina ti wọn jẹ. Wọn ni lilo Apoti ina Pepaid ni ọna abayọ ti ileeṣẹ to n pin ina ọba (DisCos) gbé kalẹ bayii si wahala owo ina sisan tori boo ba lo ina iye too ra to ba tan, ko sẹni ti waa da lẹbi. Amọ ipinu tuntun ti ajọ NERC wa ṣe ni lati fi kun owo metre tori ko le jẹ ọna ati le awọn eeyan lere lati lọ gba Apoti Prepaid. Ọ̀pọ̀ arìnrìnàjò jóná, àwọn mìí tún farapa nínú ìjàmbá ọkọ̀ ní Okitipupa Kwam 1 dá àwọn tó ń wọ́ ọ tuurutu nílẹ̀ pé ó jẹ́ gbèsè dollar iṣẹ́ orin kan l'Amẹ́rika Wo àwọn àwòrán ìgbéyàwó àti ìtàn ayé obìnrin tí wọ́n bí láì ní ọwọ́ àti ẹsẹ̀ Pẹlu iṣoro ọrọ aje to n koju orilẹede bayii ati owo gọbọi to n gori gbogbo nkan ni ọja, o ṣeeṣe ki owo ti wọn fi kun owo metre yoo tun dakun ṣiṣi awọn eeyan lọ sori prepaid ni. Bakan naao le tun da kun wahala laarin ileeṣẹ DisCos atawọn onibara wọn. Pẹlu owo to gori rẹ bayii, iye owo ojuna metre kan yoo jẹ N58,661.69 dipo N44,896.17 nigba ti wọn yoo bẹrẹ si ni ta ojuna mẹta ni N109,684.36. Iye owo tuntun yii si tun yatọ si owo ori ọja (VAT) ti wọn yoo fi kun un lasiko ti ẹ ba ra a.
Iléeṣẹ́ amúnáwá IBEDC ṣàlàyé ìdí tí ilé yín fi wà nínú òkùnkùn birimù,Ileeṣẹ to n pese ina ba ni ẹ́ka ilẹ̀ Yoruba, Ibadan Electricity Distribution Company (IBEDC) ti tẹnu bọ alaye lori idi ti okunkun birimu fi gbalẹ lawọn ipinlẹ alabara to wa labẹ akoso rẹ. Wọn ni o sunmọ ẹgbẹrun meji iṣelẹ jiji eroja ipese ina ọba gbe to waye laarin oṣu kini ibẹrẹ ọdun yi. Eleyi ni ileeṣẹ naa sọ pe o ṣokunfa okunkun birimu tawọn eeyan ipinlẹ  Oyo, Ogun, Osun, Kwara, and parts of Kogi, Niger, ati Ekiti . Ninu atẹjade kan ti agbẹ́nusọ ileeṣẹ naa, Busolami Tunwase fi sita, o sọ pe ọpọ onibara awọn lo ti n kerora ooru ati ipenija alaafia mii ti aisi ina ọba mu ba wọn. Pataki lara ohun to sọ pe o n fa idiwọ ipese ina mọnamọna yi ni airi gaasi gba lọdọ ileeṣẹ to n pese rẹ, eyi tawọn le fi pese ina ọba. Atẹjade agbẹ́nusọ naa tun fikun pe, atunṣe tawọn ileeṣe to n pin ina, TCN, n ṣe lori oju opo wọn lati oṣu Kini ọdun titi di oṣu Kẹta, wa lara ohun to fa aisi ina lawọn agbegbe kọọkan. Laarin oṣu meloo kan ni ọrọ ina ọba ti dẹnukọlẹ̀, ti awọn araalu si n ke gbajare pe ki ijọba wa nnkan ṣe si. Minisita fun ipese ohun amusagbara lorileede Naijiria, Adebayo Adelabu laipẹ yii, sọ pe ijọba ko ni le maa san owo iranwọ mọ lori ipese ina ọba. Lasiko to n ba awọn akọroyin sọrọ ni ilu Abuja, o ni gbese pọ lọrun ijọba, ni paapa owo tawọn yoo san fawọn ileeṣẹ́ to n pese gaasi ti wọn yoo lo lati fi pese ina ọba. Minisita Adelabu ko ṣẹṣẹ maa tẹnu mọ ọrọ yiyọ ẹkunwo lori owo ina ti araalu n san. Eleyi to tun sọ laipẹ yi ni pe ileeṣẹ ina nilo 2.9 triliọnu Naira lati le fi san ẹkunwo owo ina mọnamọna ni ọdun 2024. O ṣalaye pe owo ti wọn ya sọtọ ninu owo iṣuna, kere lati san owo yii tori pe ko ju 450 biliọnu Naira ti o wa nilẹ. Yatọ si eleyi o ni ijọba jẹ awọn ileeṣẹ to n pese gaasi ti wọn fi n peelo ina ọba ni owo to le ni biliọnu kan dọla. Ti a ba fi eleyi kun gbese N1.3 triliọnu ti o ni awọn jẹ ileeṣẹ to n pese ina taa mọ si awọn GenCos, gbese naa di pupọ . Bi Minisita naa ṣe n ke gbajare lara ilu ati ileeṣe ina mọnamọna n figbe ta. Agbẹnusọ IBEDC tọrọ aforijin lọdo awọn alabara rẹ amọ ko sọro nipa eto gba ma binu kankan fun awọn ti ko ri ina ọba. Kaka bẹẹ o di ẹbi ru awọn araalu kan to ni wọn n ji ina awọn lo ati awọn mii ti ko san owo ti wọn jẹ ileeṣẹ naa ni gbese ati pe eleyi naa lapa lara idiwọ to mu kawọn ma le pese ina mọnamọna. O tun s ọ pe awọn wo ọna mi tawọn yoo fi ma pese
""
"Oyo IBEDC Crisis: Òkùnkùn biribiri n'Ibadan torí aáwọ̀ ìjọba àti iléeṣẹ́ amúnáwá,Ìjọba ipinlẹ Oyo ati ileeṣẹ ina mọnamọna IBEDC ti pẹtu si aawọ lori owo ina ti ijọba jẹ ati owo ori ti ileeṣẹ IBEDC naa jẹ wọn eyi to wahala silẹ ni Ibadan. Ni Ọjọru ni ijọba ipinlẹ Oyo gbe ileeṣẹ IBEDC ti pa lẹyin ti wọn gbaṣẹ nile ẹjọ gíga lati ṣe bẹẹ nitori owo ori bii irinwo mílíọ̀nù ti ijọba ni IBEDC n jẹ. Ijọba gbe igbesẹ yii lẹyin ti ileeṣẹ IBEDC ja ina olu ileeṣẹ ijọba ipinlẹ Oyo ni Agodi niluu Ibadan lori ẹsun pe ijọba n jẹ owo ina to to miliọnu lọna ọtalenirinwo o din mẹwa naira (N450m). Amọ nigba to jẹ pe arẹmaja kankan ko si, ajamarẹ ni ko sunwọn, ijọba ati ileesẹ amunawa ti joko sọrọ pọ, ti wọn si ti pari aawọ to wa laarin wọn. Ijọba ipinlẹ Oyo fẹnu ko pẹlu ileeṣẹ IBEDC nibi ipade ti wọn jọ ṣe pọ ni Ọjọbọ, lati yanju aawọ to wa laarin awọn mejeeji ni itubi inubi. Ninu atejade ti wọn fi sita lẹyin ipade ọhún, ijọba ati  ileeṣẹ IBEDC fẹnu ko lati yanju ohun to mu ki ijọba Oyo ti ileeṣẹ IBEDC pa. Ijọba Oyo ati IBEDC gba lati jọ ṣiṣẹ pọ fun anfaani awọn eeyan ipinlẹ Oyo. Wọn ṣeleri lati da ina mọnamọna pada fun lilo araalu lẹyin ti ọpọ ti wa ninu okunkun biribiri bayii fun bi ọjọ meloo. Bakan naa ni wọn tun fẹnu ko lati ri pe awọn araalu ri mita ina mọnamọna gba. Kọmiṣọnna ohun amuṣagbara ati alumọọni ilẹ, agbẹjọro Temilolu Seun Ashamu ati ọga agba ileeṣẹ IBEDC, John Ayodele ni wọn jọ buwọlu atẹjade naa. Yoruba bọ, wọn nibi ti erin meji ba ti ja, koriko ibẹ ni yóò fara gba. Se ni awọn araalu fori ko wahala ija to wa laarin ileesẹ amunawa ati ijọba ipinlẹ Oyo lori owo ti wọn jẹ ara wọn. Ileeṣẹ ina mọnamọna IBEDC ti sọ saaju pe ọpọ eeyan niluu Ibadan ni ko ni lanfaani lati lo ina ọba bayii lẹyin ti ijọba ipinlẹ Oyo gbe awọn ọfiisi wọn ti pa. Ọrọ naa ti di gbọmi sii omi o to laarin IBEDC ati ijọba ipinlẹ Oyo lati bi ọsẹ mélòó bayii. Idi si ree ti ọpọ agbegbe nipinlẹ Oyo se wa ninu okunkun birimubirimu, eyi to se ipalara pupọ fun ọrọ aje awọn araalu to n lo ina fun ipese isẹ oojọ wọn. Bi aawọ to mu ki ijọba Oyo ti ọọfisi ileesẹ amunawa IBEDC pa ṣe bẹrẹ niyii: Atẹjade kan ti ileesẹ to n pawo wọle fun ijọba ipinlẹ Ọyọ fisita lori ohun to fa aawọ laarin rẹ ati ileesẹ amunawa sisọ loju rẹ pe, oun ti gba aṣẹ Adajọ ile ẹjọ giga ipinlẹ Ọyọ, lati sọ agadagodo si awọn ọọfisi to jẹ ti ileesẹ amunawa jakejado ipinlẹ Oyo. Wọn ni Adajọ Olagunju lo n gbọ naa ti nọmba rẹ jẹ M/122/2022, eyi to wa laarin ajọ to n pawo wọle labẹnu nipinlẹ Ọyọ ati Ileeṣẹ adani to n ri si apinka ina ijọba, 'Ibadan Electricity Distribution Company', IBEDC. Olu ileeṣẹ naa to n bẹ ni agbegbe 'Ring Road' nilu Ibadan ni awọn aṣoju ijọba kọkọ ti pa, ki wọn to ko agadagodo lọ si awọn ẹka ileeṣẹ naa to n bẹ ni agbegbe Dugbẹ, opopona Ọjọọ si Iwo Road ati Mọnatan. Bo tilẹ jẹ pe ile ẹjọ ti fi idi rẹ mulẹ pe owo to le ni irinwo Miliọnu Naira (N400,546,111,11) ni gbese ti ileeṣẹ naa jẹ, ile ẹjọ naa tun ṣe alaye siwaju sii pe, gbese ti o to asiko lati san fun ileeṣẹ naa lọwọlọwọ bayii ni owo to le ni igba Miliọnu naira( N226,756,000.41k). Eyii ni akotan gbese ti ileeṣẹ naa jẹ fun ọdun 2021. Bakan naa ni alaye naa fi idi rẹ mulẹ pe ileeṣẹ naa tun n jẹ awọn gbese mii bii akojọpọ owo ohun elo, owo ori ati ikede ori patako ajuwe laarin ọdun meji sẹyin. Nibayii, ileeṣẹ IBEDC naa ti fesi gẹgẹ bi wọn ṣe n fi ẹsun kan wi pe ijọba ipinlẹ Ọyọ naa jẹ gbese owo ina ti o to irinwolelaadọta Miliọnu Naira. Ninu atejade kan ti wọn fi lede lori itakun ayelukara l'Ọjọru, ileeṣẹ IBEDC di ẹbi ru ijọba ipinlẹ Ọyọ lori igbesẹ lati ti olu ileeṣẹ naa ati awọn ẹka rẹ pa. Ileeṣẹ naa ni ijọba gbe igbesẹ naa nitori obitibiti gbese ti wọn jẹ. Ileeṣẹ naa tẹsiwaju wi pe ijọba ipinlẹ Ọyọ kan dede bẹrẹ si ni ti awọn ẹka ileeṣẹ naa pa nitori awọn gbese ati aisan owo ori ti wọn sare ko jọpọ lojiji lai fi ọrọ to awọn alakoso ileeṣẹ naa leti lasiko ti o yẹ. Ileeṣẹ naa ṣe apejuwe ohun ti ijọba ṣe gẹgẹ bi i igbese ti ko ba ofin mu ti o si tun mu ifura lọwọ. Ni nkan bi ọsẹ meji sẹyin ni ileeṣẹ ina mọnamọna IBEDC ja ina ileeṣẹ ijọba ipinlẹ Oyo lori ẹsun pe ijọba n jẹ IBEDC ni N450m. Ṣe ẹ mọ pe bi a ṣe gbọn nile ọkọ naa ni a gbọn nile ale. Ijọba Oyo naa ko beṣu bẹgba nipa titi ọfiisi IBEDC pa lori ẹsun pe ileeṣẹ naa n jẹ ijoba ni owo ori miliọnu lọna irinwo, N400m. Ọjọru ọsẹ yii gan ni ijọba lọ gbe ọfiisi IBEDC tipa niluu Ibadan. Ara awọn ọfiisi ti ijọba tipa ọfiisi IBEDC to wa ni Ring Road, Mobil, Oluyole Extension, Dugbe, Ojoo-Iwo Road ati Monatan. Kọmiṣọnna eto iroyin, Ọmọwe Wasiu Olatunbosun ṣalaye pe ileeṣẹ IBEDC ko fún ijọba lanfaani lati jiroro pẹlu wọn lori owo ina ti wọn mu wa ki wọn to ja ina mọnamọna ileeṣẹ ijọba Oyo ni Ibadan. Ọmọwe Olatubosun ni ileẹjọ giga niluu Ibadan lo pàṣẹ pé ki ijọba ipinlẹ Oyo gbe ileeṣẹ IBEDC tipa nitori owo ori ti wọn o san. ""IBEDC ko figba kankan sọ pe awọn ko jẹ owo ori pẹlu iwe ti ijọba ti n kọ si wọn lati bi ọdun meji sẹyin. Eyi gan an lo jẹ ki ijọba gba ileẹjọ lọ ki adajọ to fun ijọba Oyo lati ti ọfiisi IBEDC pa. Ọrọ naa ni ọwọ oṣelu ninu ni, bi bẹẹ kọ, IBEDC ko ni huwa bẹyẹn. Wọn fún wa laye lati duna dura lori owo gọbọi ti wọn mu wa fun wa lati san gẹgẹ bi owo ina ti wọn fi wa ge ina ọhún lọjọ keji. Ọwọ oṣelu wa níbẹ tori ọmọ ẹgbẹ oṣelu APC ni ọkan lara awọn ọga agba ileeṣẹ IBEDC. Wọn o sọ ohun kan nipa owo ori ti wọn n jẹ, ṣugbọn wọn le wa ina ileeṣẹ ijọba lai faye silẹ lati sọ asọyepọ lori iye ti ijọba le san. Agbẹnusọ ileeṣẹ IBEDC, Busolami Tunwase to ba BBC Yoruba sọrọ ṣalaye pe bi ijọba ṣe ti ileeṣẹ awọn pa yoo ṣakoba fun araalu. Tunwase ni ""a o le ṣiṣẹ kankan bayii, a o le da awọn onibara wa l'ohun tori ijọba ti gbe awọn ọfiisi wa tipa. Gbogbo ibi ti ileeṣẹ IBEDC ni ẹrọ amunawa nla nla naa ni o ti wa ni titi pa. Eleyii tumọ si pe okunkun biribiri ni ọpọ eeyan yoo wa bayii nipinlẹ Oyo. Ọrọ naa ti wa nile ẹjọ, amọ a n woo ọna ti a le fi yanju ọrọ naa ni itubi inubi ki awọn araalu le maa lo ina mọnamọna lọ gẹgẹ bi wọn ṣe n lọ ba tẹlẹ. Se ni eruku ija sọ lala ni ọsan Ọjọru laarin ileesẹ to n pin ina ọba IBDEC nipinlẹ Oyo ati ijọba ipinlẹ naa lori gbese ti wọn dijọ jẹ ara wọn. Ijọba ipinlẹ Ọyọ nipasẹ ajọ to n pa owo wọle labẹnu, lo sọ agadagodo si olu ileeṣẹ ati awọn ẹka ti o jẹ ti Ileeṣẹ adani to n ri si apinka ina ijọba, 'Ibadan Electricity Distribution Company', IBEDC, nilu Ibadan. Igbesẹ naa ko si sẹyin ẹsun aisan owo ori to to irinwo Miliọnu Naira, ti wọn fi kan ileesẹ amunawa naa. Ki lo de ti ijọba Oyo se ti ọọfisi ileesẹ amunawa pa? Atẹjade kan ti ileesẹ to n pawo wọle fun ijọba ipinlẹ Ọyọ fisita lori ohun to fa aawọ laarin rẹ ati ileesẹ amunawa sisọ loju rẹ pe, oun ti gba aṣẹ Adajọ ile ẹjọ giga ipinlẹ Ọyọ, lati sọ agadagodo si awọn ọọfisi to jẹ ti ileesẹ amunawa jakejado ipinlẹ Oyo. Wọn ni Adajọ Olagunju lo n gbọ naa ti nọmba rẹ jẹ M/122/2022, eyi to wa laarin ajọ to n pawo wọle labẹnu nipinlẹ Ọyọ ati Ileeṣẹ adani to n ri si apinka ina ijọba, 'Ibadan Electricity Distribution Company', IBEDC. Olu ileeṣẹ naa to n bẹ ni agbegbe 'Ring Road' nilu Ibadan ni awọn aṣoju ijọba kọkọ ti pa, ki wọn to ko agadagodo lọ si awọn ẹka ileeṣẹ naa to n bẹ ni agbegbe Dugbẹ, opopona Ọjọọ si Iwo Road ati Mọnatan. Bo tilẹ jẹ pe ile ẹjọ ti fi idi rẹ mulẹ pe owo to le ni irinwo Miliọnu Naira (N400,546,111,11) ni gbese ti ileeṣẹ naa jẹ, ile ẹjọ naa tun ṣe alaye siwaju sii pe, gbese ti o to asiko lati san fun ileeṣẹ naa lọwọlọwọ bayii ni owo to le ni igba Miliọnu naira( N226,756,000.41k). Eyii ni akotan gbese ti ileeṣẹ naa jẹ fun ọdun 2021. Bakan naa ni alaye naa fi idi rẹ mulẹ pe ileeṣẹ naa tun n jẹ awọn gbese mii bii akojọpọ owo ohun elo, owo ori ati ikede ori patako ajuwe laarin ọdun meji sẹyin. Ijọba Oyo sare ko gbese owo ori ojiji jọ si wa lọrun ni lati gbẹsan gbese gọbọi to jẹ wa - IBDEC Nibayii, ileeṣẹ IBEDC naa ti fesi gẹgẹ bi wọn ṣe n fi ẹsun kan wi pe ijọba ipinlẹ Ọyọ naa jẹ gbese owo ina ti o to irinwolelaadọta Miliọnu Naira. Ninu atejade kan ti wọn fi lede lori itakun ayelukara l'Ọjọru, ileeṣẹ IBEDC di ẹbi ru ijọba ipinlẹ Ọyọ lori igbesẹ lati ti olu ileeṣẹ naa ati awọn ẹka rẹ pa. Ileeṣẹ naa ni ijọba gbe igbesẹ naa nitori obitibiti gbese ti wọn jẹ. Ileeṣẹ naa tẹsiwaju wi pe ijọba ipinlẹ Ọyọ kan dede bẹrẹ si ni ti awọn ẹka ileeṣẹ naa pa nitori awọn gbese ati aisan owo ori ti wọn sare ko jọpọ lojiji lai fi ọrọ to awọn alakoso ileeṣẹ naa leti lasiko ti o yẹ. Ileeṣẹ naa ṣe apejuwe ohun ti ijọba ṣe gẹgẹ bi i igbese ti ko ba ofin mu ti o si tun mu ifura lọwọ. Ninu atejade ti ileeṣẹ naa buwọlu, akakoso agba, Onimọẹrọ John Ayọdele ṣe alaye wi pe ijọba ipinlẹ Ọyọ n jẹ ileeṣẹ naa ni gbese irinwolelaadọta Miliọnu Naira laarin ọdun mẹta. O ṣe alaye wi pe gbogbo ipa ni ileeṣẹ naa ti sa lati gba owo naa, ṣugbọn pabo ni gbogbo igbiyanju wọn jasi. Ayodele ni igbesẹ naa yoo ko ipa buburu lori okoowo ileeṣẹ naa ati gbogbo anfani ti awọn onibara wọn ni ẹtọ si. O parọwa si Gomina Ṣeyi Makinde lati ṣe agbeyẹwo ọrọ naa fun anfani awọn ti ọrọ kan nitori aiṣe bẹẹ yoo pakun iṣoro aini ina ọba nipinlẹ Ọyọ."
Ẹ wo àwọn ìdí tí ìjọba Naijiria kò fi ní le san ''subsidy'' mọ̀ ọ́ lórí iná mọ̀nàmọ́ná,Minisita ọrọ ina ọba lorileede Naijiria, Adebayo Adelabu ti sọ pe ijọba ko ni le maa san owo iranwọ mọ lori ipese ina ọba. Ọjọru lo ṣalaye ọrọ yi lasiko to n ba awọn akọroyin sọrọ ni ilu Abuja. O ni idi ni pe gbese owo to wa nilẹ ti ijọba fẹ ẹ san fun awọn ileeṣẹ to n pese ina ti pọ, to si ti wọ triliọnu mẹta Naira. Lati le wa ojutu si eleyi, minisita naa sọ pe ayafi ki ijọba mu ọkan ninu sisan owo iranwọ lori ina tabi ki o si jẹ ki ẹkunwo kuro ki araalu san owo ina ti awọn yoo le ṣeto rẹ. Ni koko, alekun yoo ba iye owo ti araalu n san lori owo ina mọnamọna. Aisi ina ọba jẹ ọkan lara ipenija gbogbo igba ti araalu n koju ni Naijiria. Ọpọ igba ni araalu kii ni ina ti awọn ẹrọ ipese ina ọba a si maa dẹnukọlẹ loore koore. Ninu ọdun 2024 yii, ina ọba ti dẹnukọlẹ ninu oṣu keji ti o si mu ki ọpọ ilu ati abule ma ni ina ọba. A rii ninu akọsilẹ wi pe lọdun 2023, igba mejila ọtọọtọ ni ina mọnamọna kaakiri Naijiria pana pii pẹlu bi oju opo ipinna jakejado Naijiria ti wọn n pe ni ‘National Grid  ṣe kọ iṣẹ silẹ. Wọnyii ati awọn idi miran ni araalu fi sọ pe ko yẹ ki alekun ba iye owo ina ti ipese rẹ ko daju lọpọ igba. Ki wa lawọn idi ti Minisita fi sọ pe o di dandan ki ijọba dẹkun sisan ẹkunwo ina ọba? Minisita Adelabu ko ṣẹṣẹ maa tẹnu mọ ọrọ yiyọ ẹkunwo lori owo ina ti araalu n san. Eleyi to tun sọ laipẹ yi ni  pe ileeṣẹ ina nilo 2.9 triliọnu Naira lati le fi san ẹkunwo owo ina mọnamọna ni ọdun 2024. O ṣalaye pe owo ti wọn ya sọtọ ninu owo iṣuna, kere lati san owo yii tori pe ko ju 450 biliọnu Naira ti o wa nilẹ. Yatọ si eleyi o ni ijọba jẹ awọn ileeṣẹ to n pese gaasi ti wọn fi n peelo ina ọba ni owo to le ni biliọnu kan dọla. Ti a ba fi eleyi kun gbese  N1.3 triliọnu ti o ni awọn jẹ ileeṣẹ to n pese ina taa mọ si awọn GenCos, gbese naa di pupọ . Lori gbese, o ni awọn wọnyii ni ko le jẹ ko rọrun lati san owo iranwọ lori ina mọnamọna mọ. Idẹnukọlẹ owo dọla wa ninu awọn idi ti Minisita tun darukọ gẹgẹ bi idi ti awọn ko fi ni le san ẹkunwo mọ. Bẹẹ lo tun salaye pe ijọba yoo dawọ duro lori awọn akanṣe iṣẹ kan ti o n lọwọ  nitori pe pasiparọ owo Dọla si Naira ti gbẹnu soke. O ni bawọn ko ba pari sisan owo iṣẹ to wa nilẹ wọn ko ni gbe omiran sita. Ọpọ nkan ni araalu lero pe o kọja arọwọto bẹrẹ lati owo ounjẹ to fi mọ owo bẹntiroo. Ọjọ ti pẹ ti ailepese ina ọba ni Naijiria ti jẹ okunfa ifasẹyin fun orileede naa. Lọwọlọwọ, iye ina ọba ti wọn n pese ni Naijiria ko to ẹgbẹrun marun-un megawatts. Iye ti Naijiria nilo lati le sọ pe oun tiẹ bọ diẹ ninu wahala ipese ina ọba jẹ ẹgbẹrun lọna ọgbọn, 30000MW. Bi a ba pa gbogbo agbara awọn ileeṣẹ ipese ina Naijiria pọ wọn ko le pese ju ina 14000MW lọ. Bi wọn ko ba ribi wa ojutu si wahala ina yii,  inu inira lọpọ yoo si maa wa fọjọ pipẹ. Lasiko taa wa yii, bbogbo nkan lo gbowo lori ti ọpọ si n kerora pe atijẹ atimu di inira fawọn. Laipẹ yi naa ni ijọba kede pe awọn yoo ṣe agbekalẹ awọn ilana kan ti yoo mu ki ipese ounjẹ di irọrun. Owo oṣu oṣiṣẹ kere si iye ti wọn le fi gbọ  bukata, ti yiyọ owo iranwọ lara owo bẹntiroo si n jẹ okunfa inira ati airiṣẹ fun ọpọ ọmọ Naijiria. Awọn araalu kan tiẹ ṣe iwọde ni awọn ipinlẹ Naijiria kan lati fi ke gbajare si ijọba pẹlu bi nkan ko ṣe rọgbọ. Ti wọn ba tun wa gbọ pe ijọba fẹ yọ ẹkunwo lori ina mọnamọna ko si ẹni to le sọ bi araalu yoo ṣe gba ikede yi sara.
Fashola on Rising Debt: Ọ̀kan lẹ́ẹ fọwọ́ mú o, nínú ká jẹ gbèsè tàbí ká fi kún owó orí tẹ́ẹ̀ ń san - Fashola,Minisita feto akanṣe iṣẹ ati ile igbe  ni Naijiria Babatunde Raji Fashola ti ṣalaye idi ti gbese ti  ijọba Naijiria  jẹ  fi n pọ sii. Ninu ifọrọwanilẹnuwo pẹlu BBC Yoruba Minisista sọ pe eto ni ijba n fi owo gbese yi ṣe kalẹ fun awọn to n bọ lẹyin wa ọla ki igbe aye le dẹrun fun wọn. Fashola ni o di igba ti ijọba aarẹ Buhari ba lọ tan ki awọn gbesẹ tawọn n jẹ to yọ nipa ohun ti wọn fi ṣe. O ṣalaye pe o di dandan ki awọn jẹ gbese yi bi bẹẹ kọ ohun to ku tawọn yoo ṣe ni ki wọn fowo kun owo ori eyi ti ọpọ ọmọ Naijiria ko ni fẹ faramọ. Kaka bẹẹ o ni ohun ti awọn ki ba ṣe ni pe ki awọn ṣe awọn akanṣe iṣẹ kan ki awọn si pa awọn miran ti. ''Gbogbo nkan taa joko le ni isinyii ko to waa lo mọ. Papakọ ofurufu Eko nigba ti wọn kọ ni 1975,ero to n ṣeto fun kere ṣugbọn loni o ti le ni miliọnu mẹjọ lọdun to n lo papakọ ofurufu naa''. Fashola ṣalaye pe Aarẹ Buhari kọ lo n ya owo gbese bi kii ṣe pe ijọba lo n ya owo lorukọ orileede Naijiria. Nipa awọn oju ọna ti ijọba ko ti pari iṣẹ lori rẹ bi ti marose Ilorin-Ogbomoso-Oyo,Fashola ni owo ni ko lati fi pari wọn. O ni ibi ti awọn gbiyanju de naa ni iṣẹ le de nitori ipa ko ka sisan owo fawọn agbaṣẹṣe loju ọna naa. Lori eto idibo to n bọ lọna Fashola ni ere ẹni ti yoo jẹ Gomina ti yoo mu anfaani ba ipinlẹ lo yẹ ki awọn eeyan maa sa dipo ẹni ti yoo jẹ aarẹ. O ṣalaye pe ti gbogbo ipinlẹ ba ṣe nkan bo ṣe yẹ ki wọn maa ṣe ''ti ẹyẹ n ke bi ẹyẹ ti eku si n ke bi eku,gbogbo ariwo yi o dami loju pe o ma walẹ''.
"TCN: Naijiria ti ṣetán láti máa pín iná mọ̀nàmọ́ná sí Niger, Togo, Benin ati Burkina Faso,Awọn orilẹ-ede mẹrin kan ni Afrika; Niger, Togo, Benin ati Burkina Faso ti n gbaradi lati ra ina mọnamọna, tawọn ọmọ Naijiria ko lo. Alaga ati adari agba ajọ to n ri si ọrọ ina mọnamọna ni iha iwọ-oorun Afrika, WAPP, Sule Abdulaziz lo kede bẹẹ fun awọn akọroyin. Abdulaziz, to tun jẹ adari ileeṣẹ to n ri si ọrọ ina pinpin ni Naijiria, TCN, sọ pe, awọn orilẹ-ede mẹrin naa n lakaka lati ra ina ọhun labẹ asia ileeṣẹ kan ti wọn ṣẹṣẹ n kọ lọwọ. O ṣalaye pe ""Awọn ina ti a o maa ta ni awọn eyi ti wọn ko lo ni Naijiria."" ""Awọn ẹrọ ti yoo maa fi ina naa ranṣẹ si wọn yoo maa pese ina ọhun lọna mii fun awọn nikan, nitori naa, kii ṣe lara awọn ina ti awọn ọmọ Naijiria n lo ni a fẹ ko lọ."" Gẹgẹ bo ṣe sọ, Naijiria n reti awọn ẹrọ to n pese ina ti wọn yoo lo lati pin ina bii 330KV lati Naijiria si Niger, Togo, Benin to fi mọ Burkina Faso. O fi kun pe oju ọna ti wọn gbe ina naa gba yoo gun to n kan bii 875 kilomita. Abdulaziz fi kun pe awọn ilu kan bii ẹgbẹta ti wọn yoo gbe ina ọhun gba, yoo janfani rẹ nitori awọn naa yoo ri ina lo, kii ṣe pe awọn kan fẹ ko ina lọ silẹ miran nikan ni. O ni awọn ajọ banki agbaye, ajọ idagbasoke orilẹ-ede France ati banki idagbasoke ilẹ Afrika, AfDB lo n ṣe onigbọwọ eto ọhun. Abdulaziz ṣalaye pe orilẹ-ede Naijiria ni yoo jẹ anfaani to pọ ju ninu eto naa ,nitori awọn ileeṣẹ apinnaka ni Naijiria ni yoo maa ko ina ọhun lọ s'awọn ilẹ mii. O pari ọrọ rẹ pe ""Lati ibẹ lọ, ọpọ owo ni yoo wọle, awọn eeyan ti ko riṣẹ ṣe naa yoo ri nnkan maa fi pa ọwọ pa."" Ẹwẹ, akọwe agba WAPP, Siengui Appolinaire-Ki sọ pe, iye owo ti iṣẹ naa yoo ba lọ, ko ni din ni $570 miliọnu, ṣugbọn awọn orilẹ-ede tii yoo janfaani iṣẹ naa yoo na ọwọ si iṣẹ ọhun. O fi kun pe awọn onigbọwọ eto naa yoo na ọwọ si Naijiria atawọn orilẹ-ede ti iṣẹ naa kan kii eto naa le yọri si rere."
Power Cable Kills Children in Ondo: Ilé iṣẹ́ ọlọ́pàá ní àwọn ti bẹ̀rẹ̀ ìwádìí lórí ìṣẹ̀lẹ̀ náà,Iléeṣẹ́ ọlọ́pàá ìpínlẹ̀ Ondo ti ní àwọn ọmọdé mẹ́rin ló bá ìṣẹ̀lẹ̀ ìjàmbá wáyà iná tó já lé àwọn ọmọ náà lórí ní Ilé Oluji, ìjọba ìbílẹ̀ Okeigbo, ìpínlẹ̀ Ondo. Agbẹnusọ iléeṣẹ́ ọlọ́pàá ìpínlẹ̀ Ondo, Funmilayo Odunlami, ní ọjọ́ Ajé, ọjọ́ Karùndínlọ́gbọ̀n, oṣù kẹrin ọdún 2022 sọ pé àwọn ọmọdé náà ṣe kòńgẹ́ ọlọ́jọ́ wọn nígbà tí wáyà iná ọba já lé ṣọ́ọ̀bù tí wọ́n fi irin ṣe kan èyí tí àwọn ọmọ náà wà. Odunlami ṣàlàyé pé àwọn méjì nínú àwọn ọmọ mẹ́rin tó bá ìṣẹ̀lẹ̀ náà lọ ló jẹ́ ọmọ ìyá kan náà tó lọ sí ìlú náà fún ìsinmi ọdún àjíǹde. Ó fi kun pé àwọn ọmọ mẹ́fà ló ń ṣeré nínú ṣọ́ọ̀bù náà kí wáyà iná ọba tó já lulẹ̀ tí àwọn mẹ́rin sì bá ìsẹ̀lẹ̀ náà lọ nítorí kò sí afẹ́fẹ́ èémí tí wọn yóò ló fún wọn ní ilé ìwòsàn tí wọ́n gbé wọn lọ. Ó sọ síwájú pé ọ̀kan nínú àwọn ọmọ méjì tó kù ni ara rẹ̀ ti balẹ̀ lẹ́yìn tó gba ìtọ́jú ní Trauma Centre tó sì ti padà sí ilé, tí ọ̀kan yòókù sì wà ní ilé ìwòsàn O.A.U níbi tó ti ń gba ìtọ́jú lọ́wọ́. Odunlami ni àwọn ti bẹ̀rẹ̀ ìwádìí lórí ìṣẹ̀lẹ̀ náà. Àwọn ènìyàn korò ojú sí kíkọ́ ilé sábẹ́ wáyà iná Nígbà tó ń sọ̀rọ̀ lórí ìṣẹ̀lẹ̀ náà, Sẹ́nétọ̀ tó ń ṣojú ẹkùn gúùsù Ondo ní ilé ìgbìmọ̀ aṣòfin àpapọ̀ ní Abuja, Nicholas Tofowomo ni òun yóò ṣe àrídájú rẹ̀ wí pé àwọn òbí ọmọ tó bá ìṣẹ̀lẹ̀ náà lọ láti rí ìdájọ́ òdodo gbà tí ilé iṣẹ́ tó ń pín iná mọ̀nàmọ̀nà Benin bá lọ́wọ́ nínú ìṣẹ̀lẹ̀ náà. Tofowomo rọ àwọn ènìyàn láti yé kọ́ ilé tàbí ṣọ́ọ̀bù sábẹ́ àwọn wáyà iná èyí tó le ṣe àkóbá fún wọn. Ohun tó ṣẹlẹ̀ náà dùn wá púpọ̀ - ilé iṣẹ́ tó ń pín iná mọ̀nàmọ́ná Ọ̀gá àgbà ilé iṣẹ́ tó ń pín iná mọ̀nàmọ́ná tẹ̀ka ìpínlẹ̀ Ondo, Micheal Barnabas ní ìdí tí ìjàmbá náà ni pé abẹ́ wáyà iná tó lágbára ni àwọn ṣọ́ọ̀bù náà wà. Barnabas ní ó jẹ́ ohun tó bani lọ́kàn jẹ́ wí pé àwọn ògo wẹẹrẹ ni ìṣẹ̀lẹ̀ náà ṣẹlẹ̀ sí tó sì ṣeni láàánú. Ó fi kun wí pé àwọn kò ní àṣẹ láti lé ẹnikẹ́ni tó bá kọ́lé tàbí tàbí ní ilé ìtajà lábẹ́ àwọn wáyà iná kúrò. Ó sọ síwájú wí pé ohun tí àwọn yóò máa ṣe báyìí ni láti ri pé àwọn kò fún ilé tàbí ṣọ́ọ̀bù tí wọ́n bá kọ́ sábẹ́ àwọn wáyà ní iná láti fi hàn wọ́n wí pé ohun tí wọ́n ń ṣe kò dára.
"IBEDC Okeho: Bí ẹ kò bá fún wa ní iná, a kò ní ṣí ọ́fíìsì yín - Olùgbé Okeho,Àwọn ará ìlú Okeho ní ìjọba ìbílẹ̀ Kajọla, ìpínlẹ̀ Oyo ti ti ilé iṣẹ́ tó ń pín iná mọ̀nàmọ́ná (IBEDC) tó wà nínú ìlú náà. Àwọn ará ìlú tí inú ń bí náà gbé ilé iṣẹ́ náà tì pa nítorí pé wọn kò ní iná rárá fún ọjọ́ mọ́kànlá. Ní ọjọ́ Ìṣẹ́gun ní àwọn ọ̀dọ̀ ìlú náà kó ara wọn jọ láti lọ ti ilé iṣẹ́ náà lẹ́yìn tí gbogbo wọn ti foríkorí. ""Láti ọjọ́ mọ́kànlá sẹ́yìn ni a ti ní iná kẹ́yìn, èyí ló sì jẹ́ kí a pinnu láti lọ ti iléeṣẹ́ IBEDC tó wà fún iná pínpín ní ìlú wa pa"". Wọ́n ní iléeṣẹ́ náà yóò wà ní títì pa títí àwọn yóò fi yí ìpinu àwọn padà, tí àwọn kò sì tíì mọ ìgbà tí yóò jẹ́. Àkọ́lé tó wa lára ìwé tí wọ́n lẹ̀ mọ́ iléeṣẹ́ IBEDC fi hàn pé ọjọ́ mẹ́fa ni ìlú náà fi ní iná nínú oṣù kẹta yìí. Kìí ṣe ẹjọ́ wa pé kò síná - IBEDC Ẹ̀wẹ̀, nígbà tí àwọn akọ̀ròyìn kàn sí olórí ẹ̀ka ìròyìn iléeṣẹ́ IBEDC ìlú náà, Busola Tunwase ní kìí ṣe ẹjọ́ àwọn pé kò sí iná nínú ìlú náà. Tunwase ni ohun tí wọ́n bá fún àwọn ni àwọn yóò pín àti pé kò sí iná nílẹ̀ báyìí. Ó ní kìí ṣe ọ̀rọ̀ Okeho nìkan bíkòṣe ọ̀rọ̀ gbogbo Nàìjíríà lápapọ̀. Ó fi kun pé àwọn ti lọ bá àwọn ará ìlú náà tí àwọn ti lọ bẹ̀ wọ́n. Bẹ́ẹ̀ náà ló ní àwọn ti ṣàlàyé ohun tó ń ṣẹlẹ̀ fún wọn."
Plastic to Petrol: Ǹ jẹ́ o mọ̀ pé ọ̀rá àti ike tí ò ń sọ dànù le mú owó gọbọi wálé fún ọ?,Ni orilẹede Naijiria, ko si inu ile kan ti wọn kii ti lo ọra tabi ike, o le jẹ ọra tabi ike fẹlẹfẹlẹ ni tabi eyi to le. Ni ọpọ igba, ẹgbin ati panti ni awọn ọra ati ike yii ma n jẹ ninu ile ati laarin ilu eyi ti onile kan ati ijọ maa n lo owo gọbọi lati palẹ wọn mọ. Amọ ọpọ eeyan ni ko loye pe awọn ọra ati ike ta n pe ni panti yii si le wulo fun ipese awọn eroja miran to le mu owo gọbọi wale fun wa. Fun apẹrẹ, ara meeriri kan ree, ẹ wa wo awọn ọmọ iya meji, ti wọn jẹ tẹgbọn-taburo lo n palẹ awọn ike ati ọra yii mọ lati fi se epo Bẹntiroolu. Bẹẹ ni! Ẹ mase jẹ ko ya yin lẹnu lati gbọ pe awọn ẹgbin ta n fi oju tẹnbẹlu wọn yii le mu owo nla wọle fun wa. Nigba ti wọn n ba BBC Yoruba sọrọ, awọn ọmọ iya mejeeji naa, ti wọn jẹ ọmọ orukan sọ pe iku awọn obi awọn ati airi taje se lo sun awọn de idi imọ yii. Bakan naa, wọn tun se alaye fun wa nipa awọn ọgbọn atinuda ti wọn n lo lati sọ ọra ati ike di epo bẹntiroolu. Bi o tilẹ jẹ pe ipese epo naa ko tii burẹkẹ pupọ amọ wọn mẹnuba awọn ipenija to n koju wọn eyio ti ko jẹ ki wọn le pese epo naa lọpọ yanturu. Koda, wọn tun salaye ọpọ anfaani ti lolo awọn ẹgbin yii lati sọ aatan dọrọ n mu ba awujọ wa ati ọna ti wọn fi n wa iranlọwọ lọdọ ijọba ati araalu.
A ó tiraka láti pèsè 20,000 mẹ́gáwáàtì iná mọ̀nàmọ́ná títí ọdún 2026 – Ìjọba àpapọ̀,Minisita fun ohun amuṣagbara, Adebayo Adelabu ti sọ pe ijọba apapọ ti bẹrẹ iṣẹ lati ri pe ohun pese ẹgbẹrun lọna ogun mẹgawaati ina mọnamọna ko to di ọdun 2026. Adelabu lo sọ ọrọ naa niluu Osogbo lasiko abẹwo rẹ si ẹka ileeṣẹ apinaka Transmission Company of Nigeria (TCN). O fi kun pe titi ọdun 2060, Naijiria yoo ti maa pese ina ti iye mẹgawaati rẹ ko ni din ni ẹgbẹrun lọna ọgọta. Ninu ọrọ rẹ, o ni erongba ileeṣẹ ti oun n ṣakoso rẹ ni lati ṣe afikun iye ina ti Naijiria n pese, ati eyii to n pi ka fun awọn araalu. O ni “Gẹgẹ bi mo ṣe sọ fun yin, afujusun ijọba Naijiria ni lati pese, o kere tan ẹgbẹrun lọna ọgọta mẹgawaati ina titi ọdun 2060, iyẹn ọgọta gigawaati...” “Amọ bi mo ṣe ṣo ninu ọkan lara ọkan eto ti kan mo ti kopa, niwọn igba ti awọn orilẹ-de mii ba le tiraka lati pese ẹgbẹrun lọna ọgọrun mẹgawaati ina laarin ogoji ọdun si aadọta ọdun, yoo ṣeeṣe fun Naijiria naa.” “A ti ni afojusun iye ina ti a fẹ pese ati eyii ti a maa pin kiri, titi ọdun 2026, o yẹ ki a le pese ẹgbẹrun lọna ogun mẹgawaati.” Adelabu fi kun pe laarin oṣu poerete si asiko yii, ijọba yoo ṣagbekalẹ ibudo apinaka meji miran. Minisita naa wa kilọ fun oṣiṣẹ eyikeyi to ba n ṣiṣẹ lati dena afojusun ijọba naa pe yoo jẹ iyan rẹ niṣu. O fi kun pe ijọba ti gbe igbimọ kan kalẹ ti yoo ṣe iwadii ohun to ṣokunfa ina to ṣẹyọ ni ni ibudo apinaka, TCN, to wa niluu Birnin Kebbi. Ẹka ileeṣẹ TCN ilu Osogbo yii ni Adelabu kọkọ ṣabẹwo si lati igba ti Aarẹ Tinubu ti yan an gẹgẹ bii minisita.
Ọkùnrin tó fẹ́ jí wáyà ká gan mọ iná ní Eko,Ọkùnrin kan ti ẹnikẹ́ni kò ì tíì mọ ẹyẹ tó ṣu ú báyìí ti pàdánù ẹ̀mí rẹ̀ ní ibi tó ti gan mọ́ iná. Ní agbègbè Isale-Agbede, Lagos Island ní ìpínlẹ̀ Eko ni ìṣẹ̀lẹ̀ náà ti wáyé ní ọjọ́ Ẹtì, ọjọ́ Kọkàndínlọ́gbọ̀n, oṣù Keje, ọdún 2022. Ìròyìn tó tẹ̀ wá lọ́wọ́ ni pé ọkùnrin náà fẹ́ jí wáyà iná ká ní àdúgbò náà ni kí àwọn iléeṣẹ́ tó ń pín iná ọba tó mú iná dé ba lẹ́nu ẹ̀ àmọ́ BBC Yorùbá kò ì tíì le fìdí èyí múlẹ̀. Nínú fọ́nrán kan tó wà lórí ayélujára ṣàfihàn bí òkú ọkùnrin náà ṣe wà láàárín òpó ẹ̀rọ amúnáwá tiransifọ́mà méjì pẹ̀lú àwọn wáyà iná lára rẹ̀. Àwọn ará àdúgbò náà ní àwọn máa ń rò bóyá àwọn òṣìṣẹ́ iṣẹ́ tó ń pín iná ló máa ń wá jí àwọn ní wáyà ká tí àwọn kò mọ̀ wí pé kìí ṣe àwọn. Nígbà tó ń fìdí ìṣẹ̀lẹ̀ náà múlẹ̀, agbẹnusọ iléeṣẹ́ ọlọ́pàá ìpínlẹ̀ Eko, Benjamin Hundeyin ní àwọn kò ì tíì mọ ibi tí ọkùnrin ọ̀hún ti wá. Hundeyin ní ìwádìí ń lọ lọ́wọ́ láti fìdí ohun tó ṣẹlẹ̀ gangan múlẹ̀.
"National grid collapse: Ìtàkùn àpapọ̀ iná mọ̀nàmọ́ná 'National grid'ní Nàìjíríà tún ti paná pi,Omilẹgbẹ awọn ilu lorilẹede Naijiria ninu eyi ti olu ilu orilẹede naa, Abuja wa, ni wọn tun kanlu agbami okunkun birimu-birimu lọjọ Ẹti lẹyin ti okun ipese ina apapọ, 'National grid' tun ja lọjọ Ẹti. Awọn ileeṣẹ ipese ina manamana lorilẹede Naijiria ni wọn kede ijakulẹ itakun ina manamana orilẹede naa eleyi to mu ko di igba karun un lọdun 2022 nikan lẹyin ti ọpọlọpọ awọn agbegbe lorilẹede naa ti wa ninu okunkun. Ileeṣẹ apinna mọnamọna fun ẹkun Kaduna, iyẹn Kaduna Electricity Distribution Company ṣalaye ninu atẹjade kan to fi sita pe, ""Ẹyin Onibara wa, igbimọ iṣakoso Ileeṣẹ apinna mọnamọna fun ẹkun Kaduna kabamọ lati fi to yin leti pe aisina ọba to n waye ko ṣẹyin bi itakun ina mọnamọna apapọ orilẹede yii tun ṣe ja kulẹ."" Ni nnkan bii agogo mẹfa kọja iṣẹju mọkandinlọgbọn irọlẹ ọjọ Ẹti ni itakun apapọ ina mọnamọna Naijiria tun ja eleyi to jẹ igba kẹta laarin oṣu kan sẹyin bayii. Bakan naa ni ileeṣẹ apinna mọnamọna fun agbegbe Abuja, iyẹn Abuja Electricity Distribution,  Company, ileeṣẹ apinna mọnamọna fun agbegbe ilu Jos, Jos Electricity Distribution Company, ileeṣẹ apinna mọnamọna fun agbegbe ilu Eko, Eko Electricity distribution company, pẹlu fidi iṣẹlẹ naa mulẹ lalẹ ọjọ Ẹti. Ileeṣẹ apinna mọnamọna fun agbegbe Eko, EKDC ni tirẹ tilẹ tẹsiwaju lati sọ pe, laarin agogo mẹsan an owurọ si mẹta ọsan lọjọ Satide, ọjọ kẹsan an oṣu kẹrin ọdun 2022, ko ni si ina ni eyikeyi awọn agbegbe to n pin ina de. ""Eyi wa lati fun ileeṣẹ to n tan ina mọnamọna kalekako lorilẹede Naijiria, TCN lanfani lati ṣe awọn atunṣe gbogbo to ba yẹ si itakun ina Tower #9 ati #10 to wa lagbegbe oju opo Ajah/Alagbon 330kv line."" Igba karun un niyi ti itakun ina mọnamọna lorilẹede Naijiria maa pana pii lọdun 2022 nikan. Ni ọjọ kẹtadinlogun oṣu kini ni itakun ina mọnamọna naa kọkọ dakẹ iṣẹ lọdun 2022 . Ni Ọjọ Aje ọjọ kẹrinla ọdun 2022, itakun apapọ ina mọnamọna lorilẹede Naijiria tun daku ni nnkan bii agogo mọkanla ku ogun iṣẹju, ti omiran si tun waye ni nnkan bii agogo marun un kọja iṣẹju mẹwaa lọjọ Iṣẹju ọjọ karundinlogun oṣu kẹta kan naa Ko tan sibẹ loṣu kẹta ọdun 2022. Nigba to tun ti di ọjọ kẹrindinlogun oṣu kẹta yii kan naa nui omiran tun waye. Wo àwọn ìlú tó jẹ́ ẹ̀ṣẹ̀ àti èèwọ̀ ni kí ènìyàn kú níbẹ̀ Ọrọ ina mọnamọna lorilẹede Naijiria ti di ariigbọdọ wi ikun imu baale fun ọpọlọpọ ọmọ orilẹede Naijiria lati ijọba de ijọba pẹlu bi ko ṣe si ọna abayọ fun okunkun birimu tawọn ọmọ orilẹede naa n koju nigba gbogbo. Lati ọdun 2013 ti ijọba apapọ ti sọ ẹka ipese ina ọba di ti aladani, igba aadoje ọtọọtọ ni itakun apapọ ina mọnamọna lorilẹede Naijiria ti pana pii pẹlu oniruuru awawi latọdọ ijọba ni gbogbo asiko naa."
Iná ń yọ látara òkúta, ṣé iná yìí lè pèsè iná ọba bí?,Awọn fidio to n ṣafihan okuta to n pese ina mọnamọna ni South Africa ti gba ori ayelujara, awọn eeyan si ti wo awọn fidio naa ni ọkẹ aimọye igba. Awọn eeyan kan si ti n sọ pe okuta naa ni yoo tan iṣoro ina mọnamọna ti ko ṣe dede nilẹ adulawọ. Wayi o, ileeṣẹ iroyin BBC fi awọn fidio naa han awọn onimọ nipa okuta lati ṣe iwadii boya lootọ ni ina mọnamọna le jade lati ara okuta. Ọkan lara awọn fidio ọhun to milẹ titi julọ ni eyii ti ina ti n ṣẹyọ laarin okuta kekeke meji ti wọn ba kan ara wọn. Lara awọn to pin fidion naa ni oniṣowo ilẹ South Africa ti nnkn bii 800,000 eeyan n tẹle loju opo Twitter, Daniel Marven, pin. Nnkan bii milionunu meji eeyan lo si ti wo fidio ọhun bayii. Ẹlomiran loju opo Twiiter tun pin fidio mii nibi ti ẹnikan ti tan ina mọnamọna lati ara waya meji to fi kan okuta. Lẹyin eyii ni oju ikanni African Archives pin fidio memeji, eyii ti awọn eeyan ti wo ni igab 35 milọnu bayii. Nipa fidio ti ẹnikan ti tan ina mọnamọna lati ara waya meji to fi kan okuta, ede Swahili ni ẹni naa n sọ, o si n sọrọ bii awọn eeyan orilẹ-ede DR Congo. Iwadii tun fi han pe fidio ti ina ti n ṣẹyọ laarin okuta kekeke meji ti wọn ba kan ara wọn ti kọkọ jade loju opo Facebook ile ẹkọ Mohamed First University to wa ni Moroco lọdun to kọja. Akọle ti wọn kọ si fidio naa ni “Lithium.” Ọjọgbọn kan lati School of GeoSciences ni fasiti Edinburgh, Stuart Haszeldine ni, o ṣoro lati gbagbọ pe ina mọnamọna le ti ara okuta jade. O  ni “Mi o tii ri irufẹ nnkan bayii ri ninu ẹkọ imọ geology ati pe o ṣeeṣe ki wọn ti so okuta naa mọ ina mọnamọna ṣaaju fidio ọhun, eyii ti ko si ninu fidio naa.” Gẹgẹ bii ohun to sọ, o ṣeeṣe ki wọn ti fi waya sinu okuta mejeji, eyii to n mu ina jade. “Ọkunrin to si mu okuta naa dani wọ ibọwọ, eyii ti yoo dabo bo ara rẹ lọwọ ina mọnamọna ọhun.” Ọmọwe nipa imọ geology nile ẹkọ University of Nigeria, Ikenna Okonkwo, ṣalaye fun BBC lẹyin to wo fidio naa pe okuta naa farajọ ‘zinc’ tabi ‘lead ‘ore,’ eyii ti ko le pese ina mọnamọna funra rẹ.
Ìjọba Naijiria fẹ́ já iléèṣẹ́ amúnáwá mẹ́tàlá kúrò ní orísun iná ẹ̀lẹ́tírìkì,O ṣeéṣe ki ẹgbẹẹgbẹ̀rún ọmọ orílè-èdè Naijiria, wa ninu okunkun birimu láìpẹ́, nitori bi ìjọba apapọ ṣe n já awọn Iléèṣẹ́ amunawa kuro ni orísun ina ẹ̀lẹ́tírìkì gbogbogboo. Iroyin sọ pe ijọba apapọ n gbe ìgbésẹ̀ yii, lẹyin to ti kọ́kọ́ kọ iwe ìkìlọ̀ si awọn Iléèṣẹ́ amunawa. Ìjọba àpapọ̀, nipasẹ ileeṣẹ to n pese ina, fi ẹ̀sùn kàn pe awọn ileeṣẹ amunawa naa jẹ ìjọba ni obitibi gbese owo. Àwọn owo naa lo yẹ ki ileeṣẹ amunawa kọọkan ma a san si apo ìjọba, fun amojuto ati awọn nnkan míì to fi n ṣe àtìlẹ́yìn fun wọn. Iléèṣẹ́ ìròyìn abẹ́lé, Punch, jábọ̀ pe awọn Iléèṣẹ́ amunawa (Discos) ati awọn ileeṣẹ to n pese ina yàtọ̀ sí ìjọba (Gencos) ti ijọba yoo já kuro ni orísun ina ẹ̀lẹ́tírìkì ni: Gencos Niger Delta Power Holding Company Paras Energy Gbogbo àwọn ìpínlẹ̀ ati ìlú to wa lábẹ́ ileeṣẹ amunawa kọọkan ni ko ni ri ina lo nigba ti igbesẹ ijọba ba bẹ̀rẹ̀. Ọkàn lara awọn ileeṣẹ amunawa ti ọrọ kan, IBEDC, sọ fun àwọn akọ̀ròyìn pe, obitibiti gbese ti awọn onibaara jẹ, lo ṣe okunfa owo ti ileeṣẹ naa jẹ ìjọba. Eyi si lo mu ki oludari ileeṣẹ naa, Kingsley Achife, bẹ àwọn araalu lati san owo ina wọn ni kiakia. Ìjọba sọ pe awọn ilana ati ofin wa fun ẹka ina ẹ̀lẹ́tírìkì, eyi to ṣe pataki fun gbogbo Iléèṣẹ́ amunawa lati tẹle.
"""Iná ọba tó dé lójijì níbi iṣẹ́ mi, ló gé ọwọ́ mi méjéèjì"",Iṣẹ́ wa kò ní di ìṣẹ́ mọ́ wa lọ́wọ́ láṣẹ Èdùmàrè. Ọmọ ọdún mẹ́rìndínlọ́gbọ̀n ni Samuel Odugbesan tó jẹ́ òṣìṣẹ́ NEPA tó ń ṣiṣẹ́ òòjọ́ rẹ̀ kí ìṣẹ̀lẹ̀ ńlá kan tó ṣẹlẹ̀ si. Ní orí iná 11KV ni Samuel ti ń ṣiṣẹ́ lọ́wọ́ lásìkò tí kò sí iná mọ̀nàmọ́ná àmọ́ tí wọ́n ṣàdédé múná dé ba níbẹ̀. Láti ìgbà náà ni àyípadà ti bá ìgbé ayé Samuel nítorí iná tó gbe ní ọjọ́ náà ṣokùnfà kí wọ́n gé apá rẹ̀ méjéèjì. Àti ìgbà náà ló ti di àkàndá ènìyàn èyí tí wọn kò bí mọ. “Mo wà lórí òpó láti ṣiṣẹ́ lórí iná 11KVA gẹ́gẹ́ bí òṣìṣẹ́ Nepa tí mo jẹ́, kò sì sí iná nígbà náà, wọ́n kàn dédé múná dé ní òjijì ni.” “Nǹkan tí mo rí lẹ́yìn náà ni pé mo bá ara mi ní ilé ìwòsàn tí wọ́n sì ní àwọn máa gé apá mi tí mo bá fẹ́ wà láyé.” Samuel ṣàlàyé fún BBC pé nígbà tí òun gbọ́ ní ilé ìwòsàn pé wọ́n máa gé apá òun, òun fárígá pé kò sí nǹkan tó jọ bẹ́ẹ̀. “Àwọn ọ̀rẹ́ àti ìyá mi ló bá mi sọ̀rọ̀ pé ki ń gbà nítorí ki n le wà ní ààyè ni mo ṣe gbà pé kí wọ́n gé ọwọ́ mi.” “Àwọn ọ̀rẹ́ mi sọ fún mi pé ọwọ́ mi tí wọ́n máa gé kọ́ ni yóò ní kí n má jẹ́ ènìyàn láyé.” “Kìí ṣe ohun tó rọrùn fún mi báyìí bí mi ò ṣe ní ọwọ́ méjéèjì mọ́ àmọ́ mò ń gbìyànjù láti gba nǹkan tó dé bá mi.” “Ènìyàn tó ní ọwọ́ méjéèjì gan kò rọrùn láti ṣe gbogbo nǹkan ká tó wá ní èmi tí mi ò ní rárá.” Samuel Odugbesan fi kún ọ̀rọ̀ rẹ̀ pé ohun tó jọ òun lójú nínú ìṣẹ̀lẹ̀ náà ni pé ó yẹ kí òun tẹ̀lé àwọn yòókù òun lọ sí òde kan ṣùgbọ́n òun pinnu láti lọ sí ibi iṣẹ́. “Ó yẹ kí n lọ síbi ayẹyẹ ìgbéyàwó kan ní Abeokuta, kódà ọ̀kan lára àwọn ta jọ́ ń ṣiṣẹ́ ti wá wọ́ mi sínú ọkọ̀ àmọ́ mo kọ̀ láti lọ nítorí mo fẹ́ ṣiṣẹ́.” “Ká ní mo mọ̀ wí pé irú nǹkan báyìí máa ṣẹlẹ̀ sí mi ni, mi ò bá ti tẹ̀lé wọn lọ sí Abeokuta.” Bákan náà ló ní ó jẹ́ ohun ìyàlẹ́nu fún òun pé nǹkan bẹ́ẹ̀ ṣẹlẹ̀ sí òun nítorí gbogbo nǹkan tí àwọn fi máa ń dá ààbò bo ara àwọn ní òun lò ní ọjọ́ náà. ﻿ “Ìbọ̀wọ́ 11,000 Volts ni mo lò, mo ní ìgbàgbọ́ pé ìbọ̀wọ́ tí mo lò náà ni kò jẹ́ kí ìṣẹ̀lẹ̀ náà ju bó ṣe wà yìí lọ, bóyá mi ò bá ti kú tí kò bá sí ìbọ̀wọ́ ní ọwọ́ mi.” “Ọ̀pọ̀ àwọn tí irú ìjàmbá báyìí bá ṣe ni kìí bọ́ nínú rẹ̀. Samuel ní ìpèníjà ńlá ni òun ń kojú láti ìgbà tí wọ́n ti gé ọwọ́ òun méjéèjì. Ó ní láti ilé ìwòsàn ni òun ti ń kọ́ láti máa lo ẹsẹ̀ òun láti máa fi tẹ fóònù òun àti láti fi ma gbé àwọn nǹkan tí kò bá wúwo. Ó ní òun kò lè wẹ̀, jẹun, wọṣọ fúnra òun mọ́ láti ìgbà tí ìjàmbá náà ti wáyé. “Àbúrò mi ọkùnrin lọ máa ń wọ aṣọ fún mi, fún mi ní oúnjẹ, wẹ̀ fún mi, ṣàndí fún mi tí mo bá yàgbẹ́  àti bẹ́ẹ̀ bẹ́ẹ̀ lọ.” Samuel ní àwọn ẹbí òun lọ ń ran òun lọ́wọ́ tí wọ́n sì ń ṣe àtìlẹyìn fún òun láti ṣe gbogbo nǹkan. “Gbogbo nǹkan tí mo bá fẹ́ ni wọ́n máa ń ṣe fún mi, mi ò sì lè dá ẹnikẹ́ni lẹ́bi lórí nǹkan tó ṣẹlẹ̀ sí mi, mo dúpẹ́ lọ́wọ́ Ọlọ́run tó fún mi láàyè láti tún wà láyẹ” “ Mo kàbámọ̀ pé mo lọ sí ibi iṣẹ́ lọ́jọ́ náà.”"
Waec yóò bẹ̀rẹ̀ lílo kọ̀mpútà CBT fún ìdànwò àṣekágbá girama,Ajọ to n ṣeto idanwo aṣekagba girama lẹkun iwọ oorun Afirika, WAEC ti kede pe awọn yoo bẹrẹ si nii lo ẹrọ ayarabiaṣa kọmputa CBT fi ṣe idanwo aṣekagba naa bayii. Waec kede lọjọ Aje pe gbogbo ọrọ a n lo beba ati ohun elo iwe gbogbo yoo di afisẹyin ti egungun n fi aṣọ bayii. Ṣaaju asiko yii ni ajọ to n ṣe idanwo aṣewọle si ile ẹkọ giga fasiti, JAMB ti gbe igbesẹ lati maa ṣe idanwo wọn pẹlu Kọmputa. Ohun ti a mọ ni pe awọn akẹkọọ agbele ṣedanwo (Private Candidates) ni yoo kkọ janfani eto naa. Eto idanwo ori ẹrọ ayelujara kọmputa CBT fun awọn akẹkọọ agbele ṣedanwo iwe mẹwaa WASSCE yoo bẹrẹ ni oṣu keji ọdun 2024. Eyi ni ajọ WAEC sọ ninu atẹjade ti wọn fi sita. Lati ọdunmọdun ni ajọ WAEC ti maa n ṣeto idanwo meji lọdọọdun. Akọkọ ni ti awọn awọn akẹkọọ oniwe mẹwaa ti wọn wa ni kilasi kẹfaa ni ile ẹkọ girama. Ti ikeji si jẹ ti awọn akẹkọọ agbeleṣedanwo iwe mẹwaa ti ọpọ mọ si GCE eleyii to maa n waye losu kẹwaa si ikọkanla lọdọọdun. Amọṣa pẹlu ikede tuntun yii, akoko idanwo awọn akẹkọọagbele ṣedanwo GCE naa ti yipada bayii. Ajọ Waec sọ wi pe ibeere eyi jẹ eyi o jẹ (Objective tests) yoo waye patapata lori ẹrọ ayarabiaṣa kọmputa. Nigba ti awọn alakọsilẹ Essay ati ayẹwo Practicals yoo waye lọna igbalode ‘hybrid’ Ohun ti eyi tumọ si ni pe wọn ko ni lo iwe fun ibeere rara bi o ti wulẹ ko mọ lasiko idanwo naa. Bakan naa ni yoo jẹ wi pe ori fọnran ni wọn yoo kọ gbogbo awọn ibeere naa si ti wọn yoo si pin iwe idahun fun awọn akẹkọọ. Awọn akẹkọọ yoo si kọ idahun ti wọn ni fun ibeere kọọkan sinu iwe idahun ọwọ wọn. Ajọ Waec sọ pe awọn ilu nlanla ni ibudo idanwo yii yoo wa kaakiri orilẹede Naijiria, nibẹ si ni awọn akẹkọọ yoo maa lọ lati joko ṣe idanwo wọn. Ni oṣu kejila ọdun 2023 ni iforukọsilẹ fun idanwo yii yoo bẹrẹ Bakan naa ni ajọ ọhun ni awọn ti ṣeto fun idanwo igbaradi ‘mock’fun awọn akẹkọọ to ba fẹ ni oye nipa bi eto idanwo naa gangan yoo ṣe ri. Eyi fihan pe gbogbo akẹkọọ to ba fẹ joko ṣe idanwo yii gbọdọ kọ nipa lilo ẹrọ ayarabiaṣa kọmputa yekeyeke.
Báyìí ni ọmọ ṣe máa ń mú 'genotype' lára òbí,﻿Ọpọ eniyan lo n gbe igbe aye wahala ati aisan, nitori aimọkan tabi aibikita awọn obi wọn lori jinoaipu saaju igbayawo. Irufẹ igbesẹ bẹẹ tilẹ tun ti fa ipalara fun ọjọ ọla ọmọ wọn. Saaju ki a to bẹrẹ alaye, ki ni awọn ohun to jẹ mọ mimọ nipa iru ẹjẹ to wa lago ara wa? N jẹ o mọ pe ki a to dẹnu kọ ololufẹ rẹ pe ko di aya tabi ọkọ rẹ, o ni lati gbe awọn igbesẹ eto ilera to yẹ?. Eyi lo fa ti awọn dokita onimọ iṣegun fi ma n bere pe ki eeyan se ayẹwo ẹjẹ saaju ki wọn to fi ẹjẹ silẹ fun eeyan to ba nilo rẹ ni ile iwosan. Sẹ ri Jinotaipu ti a n sọ nipa rẹ yii, ohun lo sapejuwe apapo awọn eroja inu ara to n ṣeto irufẹ ẹjẹ to wa ninu ara onikaluku. Awọn oloyinbo n pe nnkan ni ‘Gene’ lago ara, to si jẹ pe ohun lo ma gbe awọn isesi kọkan ti eeyan yoo ni lara. Bi apẹẹrẹ, Iru Awọ Oju, Awọ irun ori tabi boya eeyan yoo ga tabi ko kuru mọlẹ. Jinotaipu pin si orisirisi, ti wọn si tun pin si ipele lara awọn eeyan. A ni AA, AS, SS,AC, SC ati CC. Awọn onimọ sayẹnsi so pe obi onikalu lo ma n da ẹjẹ jọ si ara ọmọ ti wọn ba bi. Awọn onimọ se agbekalẹ isiro bi apapọ ẹjẹ yii se ma n sọ iru ẹjẹ ‘Jinotaipu’ ti eeyan yo ni lara.. Bi o ko ba mọ iru Jinotaipu rẹ, ko to lọ fẹ iyawo tabi ọkọ, o ṣeeṣe ki ọmọ ti eeyan ba bi jẹ ọmọ foniku fọladide. Awọn to ba ni irufẹ ẹjẹ Jinotaipu AA ni anfani lati fẹ iru Jinotaipu to wu wọn nitori ko si aburu nipa ilera nibẹ. AA ati AA lo dara ju pe ki wọn fẹ ara wọn. AA ati AS naa ko buru ti wọn ba fẹ ara wọn AA ati SS naa jẹ ohun ti ko mu ewu kankan dani fun awọn to ba fẹ ara wọn. AA pẹlu AC tabi CC, iyun naa ko fa ewu dani. Amọ ewu wa ninu ki awọn Jinotaipu yooku yatọ si AA fẹ ara wọ. Awọn Jinotaipu bi AS, AC, SS, CC ko le fẹ irufẹ Jinotaipu wọn. Koda ewu rẹ kọja ohun ti eeyan le salaye lọ. Fun idi eyi, o ṣe koko ki awọn lọkọlaya, se ayẹwo ẹjẹ ki wọn to damọran igbeyawo.
Ṣe orí máa ń fọ ọ tí o bá mu ‘red wine’ tán? Ìdí rèé...,Awọn onimọ kan nilẹ Amẹrika ti sọ pe o ṣeeṣe ki awọn ti ṣawari eredi ti awọn eeyan kan ṣe n ni ẹfọri lẹyin ti wọn ba mu ọti waini tan. Fasiti University of California ni awọn onimọ naa ti sọ pe awọn eroja kan to wa ninu eso ti wọn fi n pọn ọti ọhun, lo n mu ki ori maa fọ awọn eeyan kan ti wọn ba mu ọti naa tan. Orukọ eroja naa ni wọn pe ni “quercetin’ eyii ti wọn ni o n ṣiṣẹ lati fọ awọn oró to wa ninu agọ ara danu, ‘antioxidant.’ Gẹgẹ bii ohun ti wọn sọ, eso ajara ‘red grape’ ti wọn fi n po ọti naa, maa n pese ‘quercetin’ ọhun, to ba wa ninu oorun fun igba pipẹ. Ọkan lara awọn onimọ naa, Ọjọgbọn Andrew Waterhouse ni eyii n tumọ si pe ọti ‘red wine’ olowo gọbọi le mu ẹfọri pupọ wa ju olowo pọọku rẹ lọ. Waterhouse sọ pe “awọn eso ajara olowopọku maa n dagba lagbegbe to ni iboji, o si maa ni ewe pupọ, eyii to n daabo bo o lọwọ oorun. “Amọ awọn ọmọ eso ajara olowo nla kere pupọ, bẹẹ si ni ewe rẹ kii pọ lapọju.” Ṣugbọn awọn onimọ mii ko gba ọrọ Ọjọgbọn yii wọle. Ọjọgbọn Roger Corder ni fasiti Queen Mary to wa niluu London ṣalaye fun BBC pe awọn ẹri kan fi han pe awọn eso ajara olowopọku gan lo n fa ẹfọri to pọ ju. Awọn iwadii kan sọ pe awọn eroja ‘sulphite’ ti wọn n fi sinu ọti naa ko ma baa bajẹ lo n fa ẹfọri. Ẹfọri naa si le bẹrẹ laarin ọgbọn iṣẹju ti eeyan ba mu ọti naa tan. Wọn ni nnkan mii to le maa fa ẹfọri ninu ọti waini ni eroja ‘histamine.’ Eroja yii le ṣakoba fun iṣan to n gbe ẹjẹ ninu agọ ara, eyii to le fa ẹfọri. Wayi o, awọn onimọ ti sọ pe mimu ọti lapapọ le ṣe akoba fun ara. Fun apẹrẹ, ọti amuju le ba ẹdọforo ẹni jẹ, o si le fa aisan rọlapa-rọlẹsẹ ati asisan ọkan. Yatọ si eyii, oniruru arun jẹjẹrẹ meje ni ọti mimu le ṣokunfa rẹ. Ajọ Cancer Reasearch UK ati NHS ilẹ gẹẹsi sọ pe, ida kan ninu eeyan mẹwaa to ni arun jẹjẹrẹ ọmu, lo lugbadi arun naa nipasẹ ọti mimu.
"Mọ̀ nípa àwọn oúnjẹ tó ṣe ara lóore tó le mú èèyàn pẹ́lẹ́ńgẹ́ sanra si,""Ṣugbọn o o ni ẹran lara, o o le wọ aṣọ ti wọn fi n wẹ ninu omi."" Nigba ti Liliana Carvajal gbọ gbolohun yii ni ile itaja Miami kan, o gbiyanju lati foju inu wo bi o ṣe maa ri ti ontaja kan ba sọ fun onibaara rẹ pe: “O sanra pupọ de bi pe…..” Iyẹn jina lati jẹ ki ọrọ naa ri bi o ṣe ri. Ni agbegbe nibi ti gbogbo eniyan ti n gbero lati di eniyan gbigbẹ, o nira lati gbagbọ pe ìṣoro lo jẹ fun awọn kan wọn pẹnlẹgẹ pupọ. Ayafi to ba jẹ pe eniyan ni ipenija ilera bii aarun rickets tabi aarun anorexia ti kii mu ki eniyan le jẹun, ki eniyan péléngẹ ko ni ipalara kankan lori ilera eniyan. Oniruuru idi lo maa n eniyan lati nifẹẹ lati ni ẹran lara, o le jẹ lati le ni kinmi nilẹ tabi lati le kopa ninu ere idaraya kan, tabi lati ni irisi alara lile. Bawo ni lati ṣe aṣeyọri eyi? Kii ṣe nipa bibẹrẹ sini jẹ awọn ounjẹ ṣa, awọn ijẹkujẹ, awọn ounjẹ to kun fun ọra ti ko da fun ara, akara oyinbo tabi mimu ọti ẹlẹrindodo to kun fun ọpọlọpọ suga gẹgẹ bi ikilọ awọn onimọ. Bi o tilẹ jẹ pe awọn eniyan ti ko sanra nilo awọn ounjẹ to ni ọpọlọpọ ""calory"", sibẹ awọn ounjẹ to dara jẹ pataki fun awọn naa. Awọn onimọ nipa ounjẹ ni o dara lati ni eto ounjẹ ti yoo maa mu wọn sanra diẹdiẹ titi ti wọn fi maa wa ni iwọn to wa ni ibamu pẹlu giga ati ọjọ-ori wọn. Linda Bobrof, ọjọgbọn nipa ohunjẹ ni ile ẹkọ giga University of Florida, sọ fun BBC Mundo pe o ṣe koko fun ẹni to ba fẹ sanra lati jẹun ni ẹmẹẹta lojumọ pẹlu ọpọlọpọ awọn ipanu to le ṣara loore. ""Awọn ounjẹ to ni ọra to dara lo tọ fun awọn eniyan to ba fẹ sanra lati maa jẹ."" Awọn eso, ẹpa, awọn irugbin, epa tabi bota almondi, awọn piha oyinbo, hummus ati awọn epo jẹ awọn orisun ti o dara julọ ti awọn ọra ọgbin ti o ni ilera, ọlọrọ ni awọn ounjẹ ati awọn kalori. Awọn ọra ara ẹranko n pese awọn ounjẹ ati iye kan na ti awọn kalori bi awọn ọra nnkan ọgbin, ṣugbọn wọn tun ni awọn ọra ti ko dara fun agọ ara. Ohun to ṣe pataki julọ ni lati yan awọn ounjẹ ti o ni awọn vitamin atawọn ọra to yẹ ko le ṣe iṣẹ ti wọn n fẹ ni agọ ara. Idi miiran fun ifẹ lati ni fẹ sanra si ni lati mu iwọn egun pọ si. Awọn elere idaraya to fẹ lati gba iṣan si nilo lati ma lo kalori si ati ọpọlọpọ ere idaraya lati rii daju pe wọn ni sanra si ni awọn ẹya ara ti o tọ lara. Gẹgẹ bi onimọ sayẹnsi lori ounjẹ to sara loore, Gavin Allinson, ṣe sọ, awọn ounjẹ to dara ju lọ fun siṣan egun jẹ awọn ounjẹ to ni eroja protein ti ko lẹgbẹ, bi adiẹ ati ẹja funfun. ""O yẹ ki o darapọ awọn ounjẹ wọnyi pẹlu awọn ounjẹ ti o ni awọn carbohydrates GI giga, gẹgẹbi iresi funfun ati quinoa, ninu ounjẹ idaraya lẹyin-idaraya,"" o salaye. Awọn eniyan ti o ṣe ere idaraya pupọ ṣugbọn kii ṣe igbiyanju lati san egun si o yẹ ki o tun jẹun loorekoore, awọn ipanu ilera lati ṣe alekun iṣẹ ṣiṣe ti ara wọn ati ṣetọju tabi  si sanra si. Lagbaye nibi ti  idaji awọn olugbe Iwọ-oorun ti sanra, awọn eniyan tinrin ti wọn tiraka pẹlu aile sanra  ni wọn ma wo ara wọn gẹgẹ eeyan kekere lawujọ. Fun Michelle Salem ti okun omi Miami, awọn ailabu ti o wa ninu tinrin ju mu u lọ si, fun apẹẹrẹ, ko maa fẹ wọ iru aṣọ kan niwaju awọn eniyan miiran. O ṣalaye fun BBC Mundo pe: “Ko rọrun fun mi lati ri aṣọ to tọ laijẹ pe ki n lọ sibi asọ tawọn ọmọde tabi awọn ọdọ maa n ṣe, nigba mii, awọn dokita maa ń fẹsun kan mi pe aìsan Anorexia n ṣe mi.” Liliana Carvajal tẹnu mọ koko yii, o sì ṣalaye pe o maa ṣe oun bi ẹni pe oun ṣaìsan tabí to ti di baraku. ""O wọpọ pupọ lati pe ni aisan, lati ro pe o wa lori oogun, pe o jẹ anorexic. Awọn eniyan n pe ọ ni awọ ara bi ẹnipe o jẹ iyìn, nigbati o ko mọ boya o ni itẹlọrun ni otitọ pẹlu aisanra rẹ ati pe o ni itẹlọrun. Aworan rẹ."
Àwọn akẹ́kọ̀ọ́bìnrin méjì yí ṣé àgbéjáde ẹ̀rọ tó n sọ omi ìdọ̀tí dì mimọ̀,Ara meeriri, a ti ri ori ologbo lori atẹ. Ara ti awọn oyinbo ko lee da,ọmọ akẹkọbinrin  Naijiria meji yi ti da ti wọn si tun gba oṣuba kaare lori rẹ Nkan ti awọn akẹkọọ taa n wi yi ṣe ni agbekalẹ ẹrọ kan to n pese omi mimu to mọ kedere latara omi idọti. Ohun ti wọn ṣe yi mu anfaani wa lati ṣe afọmọ omi idọti lawọn agbegbe ti ipenija omi abuwẹ abumu ba wa ti irufẹ omi yi yoo si di mimọ nipasẹ ẹrọ ti wọn ṣe. Nigba tawọn akẹkọọ meji yi n ṣalaye  asiri ẹrọ naa fun ileesẹ BBC, ọkan ninu wọn salaye pe, ọna lati yọ awọn ọmọ Naijiria kuro ninu wahala omi mimu lo jẹ ki awọn ṣe agbekalẹ ẹrọ yi. Orukọ awọn akẹkọọbinrin meji taa n wi yi si ni Elizabeth Korolo Boluwatife ati Abdulsalam Ajara. Akẹkọọ ni wọn jẹ ni ile ẹkọ Wesley Girls Senior Secondary School. Ile lọkan ninu awọn akẹkọọ  yi wa ni agbegbe Makoko ni ipinlẹ Eko to si ni imisi wa si oun lọkan nipa agbekalẹ ẹrọ yi. Elizabeth Ajara sọ pe ''Mo gbe omi lena ninu ile idana ni nigba ti mo woye bi omi naa 'se n ho. Ibẹ naa ni mo ti ro wi pe bi eruku omi ṣe n yọ sita labẹ ideri pọọti, bẹẹ mo le lo ọna yi lati sọ omi di mimọ nitori irufẹ eruku yi lo jẹ omi to mọ julọ. Nipasẹ eyi lo sọ pe oun ati kẹgbẹ rẹ Abdulsalam Ajara bẹrẹ si ni ṣe iwadii ati igbiyanju eleyi to pada wa bi ẹrọ ti wọn pe orukọ rẹ ni Bithermal Water Distillation Device to n lo agbara oorun lati fi ṣe afọmọ omi idọti si eleyi to ṣe mu. Awọn ọmọdebinrin naa sọ pe awọn lo awọn nkan to wa layika wọn bi eedu,iyepẹ ati awọn nkan mii tawn ṣa jọ. Abdulsalam Ajara ni tiẹ ṣalaye pe didagba ni adugbo Makoko jẹ ki ounmọ pataki omi to ṣe bu mu nitori atiri omi jẹ ipenija nla lagbegbe naa. ''Omi lo yi wa ka ni Makoko ṣugbọn omi yi jẹ omi idọti ti ko ṣe bu mu.Ibi ni wn bi mi si ti o si jẹ ibi tawọn eeyan n da idọti silae bikita.Eleyi mu ki ipenija omi to ṣe mu jẹ nkan to n kan wa lominu ladugbo Makoko'' Ẹrọ alabọde Bi- Thermal Water Distillation Device tawọn akẹkọọ yi pese gbe wọn de ibi ọla  nigba ti wọn kopa ninu idije kan  ti wọn ṣaagbekalẹ rẹ fawọn akẹkọọ ti ọjọ ori wọn ko ju ọdun mẹẹdogun si ogun dun lọ. Idije yi jẹ iyanju ṣiṣẹ agbekalẹ iwadii tabi ẹrọ ti yoo mu iyipada ba ayika ẹni. Awọn mejeeji gba ipo kini ninu idije yi iyẹn Stockholm Junior Water Prize. Ileeṣẹ Aṣoju orileede Sweden ni Naijiria ati awọn ajọ idagbasoke kan lo ṣagbatẹru eto yi.
""
"Wo ìdí tí Stoneman Willy ṣe ń wọ káà ilẹ̀ sùn lẹ́yìn ọdún 128 tó jáde láyé,Ile isinku kan niluu Pennsyvania, nilẹ Amẹrika ti kede pe awọn ti mọ orukọ oloogbe kan to jẹ ole nigba aye rẹ amọ ti apẹle rẹ n jẹ ""Stoneman Willie.” ""Stoneman Willie” jẹ ọkan lara awọn oku gbigbẹ to pẹ julọ ninu itan ilẹ Amẹrika, eyii ti wọn n ṣafihan rẹ gẹgẹ bii iṣẹ ọna niluu reading. Iroyin ni ṣe ni wọn ṣeṣi sọ oku rẹ di oku gbigbẹ lọdun 1895 ki awọn oṣiṣẹ ile igbokusi naa le gbe oku naa fun awọn mọlẹbi rẹ. Ṣaaju iku rẹ, orukẹ ofege lo fi silẹ lagọ ọlọpaa lẹyin ti wọn fi ọwọ ofin mu u, lẹyin naa lo dagbare faye ni ahamọ lẹyin aisan kidinrin to n ba finra tẹlẹ. To n tumọ si pe ọlopaa ko mọ orukọ abisọ rẹ, bẹẹni wọn ko mọ ẹni pato to jẹ. Olori awọn oṣiṣẹ ile isinku naa, Kyle Blankenbiller, ṣalaye pe gbogbo igbiyanju awọn lati mọ irufẹ ẹni ti ""Stoneman Willie” jẹ lo ja si pabo. Amọ awọn eeyan agbegbe ibi ti ile isiniku naa wa ti ṣetan lati ṣe ẹyẹ ikẹyin fun un bayii. Ogunlọgọ eeyan kaakiri agbegbe naa lo ti n ṣabẹwo si ọhun naa wa lati foju ganni oku ‘Willie’ latari pe ọjọ isinku rẹ naa tun ni ayajọ ajọdun ọlọdọdun ti wọn maa n ṣe ninu ilu naa. Blankenbiller ṣalaye pe ṣe ni wọn ṣeṣi sọ oku  naa di oku gbigbẹ latari pe ile igbokusi to ṣiṣẹ ọhun lo kọja iye iwọn awọn kẹmika to yẹ ki wọn lo. O ni lẹyin oṣu mẹfa ni oku naa ti gbẹ lai gbe sinu yinyin. Lara awọn ilana ti wọn fi n sọ oku di gbigbẹ lai gbe sinu yinyin nilẹ Egupt laye atijọ ni ki wọn yọ opọlọ, ifun ati ẹdọforo to wa ninu rẹ, lẹyin naa ni wọn yoo gbe sinu iyọ titi ti yoo fi gbẹ. Awọn ilana wọnyii kii jẹ ki oku jẹra fun ọpọ ọdun, bẹẹ si ni awọ kokoro aifojuri ko ni wọ inu rẹ."
Mọ nípa àwọn ànfàní tó ṣara lóore tó wà nínú orógbó jíjẹ,Orogbo, ti awọn kan n pe ni Garnicia Kola, jẹ ohun ọgbin kan to maa n hu ni iwọ-oorun Afrika, ti wọn si maa n lo irugbin rẹ fun agbo lati ọpọlọpọ ọdun sẹyin. Orogbo ni ọpọlọpọ anfaani fun ilera. Ninu akọsilẹ yii, a o wo irugbin pataki yii ati awọn anfaani to n ṣe fun agọ ara. Orogbo jẹ irugbin pataki lati igbo iwọ-oorun Africa to si nii ṣe pupọ pẹlu aṣa wọn. Wọn maa n lo orogbo fun nkan to pọ nitori awọn anfaani ilera to ni. Awọn onimọ sayẹnsi  ka orogbo kun mọlẹbi ‘Clusiaceae’. Irungbin rẹ gangan to wa ninu eso rẹ ni wọn si maa n lo. Oriṣiriṣi ọna ni awọn eeyan n gba lo orogbo, to fi mọ ki wọn kuu bi ẹbu ki wọn si maa bu si ohun mimu. Awọn miran yoo saa ko gbẹ daadaa, wọn yoo gee si wẹwẹ abi ki wọn sọọ di ẹbi lati fi ṣe ẹrọ ibilẹ. Awọn kan si maa n jẹẹ bẹẹ. Orogbo ni oniruuru eroja aṣaraloore bii ‘alkaloid’, ‘flavonoid’, ‘tannin’ ati ‘amino acid’. Awọn eroja yii n jẹ ki orogbo o lee ṣe afikun awọn ẹya ara to olugbeja lọwọ arun to si tun maa n daabo bo awọn sẹẹli ara lọwọ ibajẹ. Orogbo ni eroja ‘caffeine’ ati ‘theobromine’ to jẹ bii oluranlọwọ fun ọkan. Eyi lo mu ki o le maa ṣe afikun bi ọkan ṣe n sare ṣiṣẹ si, nipa lilanu ati pipade daadaa to n mu ki ọkan o ṣiṣẹ bo ṣe yẹ. Bakan naa ni orogbo n ṣiṣẹ fun ọkan to ba n ṣaarẹ kiko omi ati ẹjẹ jọ laitọ Irugbin kekere yii kun fun eroja ‘xantine’ ati ‘Vitamin C’ to muu yẹ ni lilo fun aito ẹjẹ ati igba ti ara ba ṣẹṣẹ n mokun. Wọn lo orogbo lọna ibilẹ lati mu iba walẹ ati bii ororo-itura niwaju ori fun itọju aisan iba. Awọn kan wipe o wulo fun ẹni ti ko ba lee jẹun. Bakan naa lo tun niwulo fun inu kikun latari bo ṣe maa mu ki inu o ṣe akojọ awọn ohun to nilo lati jẹ ikun o ṣiṣẹ bo ṣe yẹ. Ti eeyan ba n jẹ orogbo deedee, yoo daabo bo ẹdọ onitọhun. Eso yii tun ni awọn eroja to n rọ ẹfọri, eyin didun ati ẹfọri tuulu. Pabanbari rẹ ni pe, orogbo tun ni awọn eroja to le mọkunri ṣe iṣe akọ daadaa. Bo tilẹ jẹ pe orogbo ti awọn anfaani to pọ, o ṣe pataki kawọn eeyan o mọ pe ajẹju rẹ lee gba oorun loju eyan, o lee fa keeyan o maa ta giri laisi ohun to ṣẹlẹ, o si tun le mu ki ọkan o maa sare asaju ti eeyan o si maa mi gulegule latari eroja ‘caffeine’ to ni. Nitori idi eyi, ki eeyan o jẹẹ mọ niwọn, ki apọku rẹ o ma baa fi aisan pamọ abi ba ewu de. O ṣe koko ki awọn eeyan o mọ pe iṣẹ ti orogbo n ṣe lori ọpọlọ atawọn ẹya ara to so mọọ le mu ko di ohun to le lati fi silẹ. Awọn to ba ni aisan ọgbẹ inun, aisan ọkan, airi orun sun, aya jija abi ẹjẹ riru ko lee jẹ orogbo. Bakan naa ni ko daa ki obirin o jẹẹ ninu oyun abi nigba ti wọn ba n fun ọmọ lọmu. Bẹẹni ọmọ kekere ko lee jẹẹ.
Njẹ́ o mọ̀ pé àmujù omi le fa ikú òjìjì?,Lootọ la nilo lati mu omi fun alaafia ara wa, ṣugbọn ti a ba mu omi ju, a n fi ara wa sinu ewu nini aisan kan ti wọn n pe ni hyponatremia. Diẹ lo ku ki arabinrin kan, to jẹ elere idaraya, Johanna Pakenham, ku lọdun 2018, lẹyin to mu omi bii lita marun-un. Ninu iriri rẹ to sọ fun BBC, Johanna sọ pe oun ko mọ pe nnkan ti ko l’agbara bi omi mimu, le pa eeyan. Ni ọjọ kan, Johanna kopa ninu ere sisa ọlọpọ maili, Marathon, nibẹ lo si ti mu omi lita marun-un. Ori ere sisa lo wa nigba to deede ṣubu lulẹ lati ibẹ si lo ti di eero ileewosan. O yọri si aisan hyponatremia – irufẹ aisan to ma n waye nigba ti eeyan ba mu omi ju bo ṣe yẹ lọ. Amuju omi ma n fa ki iy ati eroja minira to wa ninu ara sọ agabra wọn nu. Ẹlomiran, Michelle Whitehead, ku ninu oṣu Kẹsan-an, ọdun 2023, lẹyin to mu omi ju bo ṣe yẹ lọ. Iya ọlọmọ meji ọhun n gba itọju nilewosan aarun ọpọlọ. Nibẹ si lo ti bẹrẹ iwa ko ma a mu omi ju bo ṣe yẹ. Lọjọ kan lo mu omi ju, to si gba ibẹ yọri si agbedemeji aye ati ọrun, ko to o di pe o pada gbẹmi mi. Awọn onimọ sọ pe ti eeyan ba mu omi to pọ lẹẹkan naa, fun apẹẹrẹ, lẹyin ere idaraya to le tabi lẹyin ti eeyan mu ọti lile to pọ, omi le fa Hyponatremia. Ti eeyan ba ti ni aisan yii, kindinrin to wa ninu ara ko ni i le ti odiwọn omi to yẹ ko ti jade ninu ara, jade. Eyi yoo si yọri si ki iyọ to wa ninu ẹjọ o di alailagbara, nitori a pọju omi. Ti iyọ naa ba ti ri bẹẹ, o le yọri si gìrì, irin ẹsẹ ko nii ja gere, eeyan le wa ni agbede meji aye ati ọrun tabi iku. Ẹnikẹni to ba wa niru ipo yii nilo itju pajawiri lati da iyọ inu ẹjẹ pada si ipo rẹ. Itọju naa yoo fun kindinrin ni anfani lati ti omi jade ninu agọ ara alaisan naa. Ọna ti wọn n gba ṣe itọju aisan hyponatremia ni p, wọn o fa apopọ iyọ ati awọn nnkan mi sinu ẹjẹ alaisan naa Iye omi ni ti eeyan kọọkan nilo lati mu lojoojumọ yatọ si ara wọn – eyi nii ṣe pẹlu ilera ara wọn, ọjọ ori, bi ara wọn ṣe tobi to, iru iṣẹ ti wọn n ṣe, agbegbe ti wọn n gbe. Ni ọdun 2010, ajọ to n mojuto ipese ojulowo ounjẹ nilẹ Yuroopu, EFSA, sọ ninu abọ iwadii kan pe, mimu lita nnkan mimu loojọ lo dara fun awọn obinrin, ati lita meji aabọ fun ọkunrin. Onka yii jẹ akojọpọ omi, awọn nnkan mimu mii, ati omi to wa lara ounjẹ ti a n jẹ. Iwadii sọ pe ida ogun ninu omi to n wọ agọ ara wa lo n wa lati ara ounjẹ. Awọn onimọ sayẹnsi mii tun sọ pe lita omi mẹta, tabi gillasi omi mẹjọ lo yẹ ki eeyan o mu lojumọ. Ṣugbọn iwadii tuntun kan lọdun 2022, eyi ti awọn onimọ sayẹnsi ni fasiti Aberdeen ṣe, tun sọ pe lita omi meji ti pọ ju fun ẹnikan lati mu loojọ. Awọn onimọ naa sọ pe niwọn igba to jẹ pe pupọ ninu omi to n wọ agọ ara n wa lati inu ounjẹ, ko yẹ ko ju lita kan aabọ si lita meji din diẹ (1.8) omi ti ara nilo. Ọjọgbọn John Speakman lati fasiti Aberdeen sọ fun BBC pe omi to yẹ ka mu, jẹ iyatọ to wa laarin omi ta a nilo ninu ara ati iye to n wa lati inu ounjẹ. “Nitori pe awọn eeyan kii ṣaba sọ odinwọn ounjẹ ti wọn n jẹ, ko si bi aṣisẹ ko ṣe ni wa ninu ṣiṣe odinwọn iye omi to yẹ ki wọn o mu.” Lootọ ni odinwọn omi minu nii ṣe pẹlu awọn nkan ti a mẹnu ba tẹlẹ, ṣugbọn to ba mu omi debi pe ikun rẹ yọ sita pupọ tabi ti ara rẹ wuwo, jẹ ikọja aaye. Mu omi de ipele pe ongbẹ ko gbẹ ọ mọ, ki o si da wọ duro. Yago fun mimu omi to pọ tabi awọn nnkan mimu miran lẹẹkan naa. Nitori naa, nigbakugba ti o ba fẹ mu omi, boya lẹyin ere idaraya, tabi lẹyin amuju ọti lile, ranti pe omi mimu le ṣe akoba fun ọ ti o ba mu u ju.
Wo nǹkan tó yẹ kí o mọ̀ nípa abẹ́rẹ́ àjẹsára àìsàn ibà tí Cameroon fi lọ́lẹ̀,Orilẹede Cameroon ti se ifilọlẹ abẹrẹ ajẹsara ti yoo ma a dena aisan iba ninu agọ ara. Abẹrẹ naa, ni akọkọ iru rẹ l'agbaye, o si wa fun idoola ẹmi awọn ọmọde ni ilẹ Afrika. Ajọ eleto ilera lagbaye,WHO,  buwọlu abẹrẹ ajẹsara RTS,S, eyi ti ileeṣẹ to n ṣe oogun GSK gbe kalẹ lati fi koju bi aisan iba se n ba awọn ọmọde finra ni awọn agbegbe kan. Orilẹede Cameroon ni orilẹede akọkọ ti yoo pese  abẹrẹ ajẹsara naa fun araalu lẹyin ipolongo aṣeyọri to ti waye ni Kenya, Ghana ati Malawi. O to milọnu meji ọmọde ti wọn ti gba abẹrẹ ajẹsara yii ni Ghana, Kenya ati Malawi lasiko ipolongo abẹrẹ ajẹsara RTS,S. Gbigba abẹrẹ ajẹsara naa yoo bẹrẹ ni Ọjọ Aje, ti awọn eleto ilera si sapejuwe igbesẹ yii gẹgẹ bi eyi ti yoo mu iginyanju lati mu adikun ba bi aisan se n ba awọn ọmọde finra rọnu nilẹ Adulawọ. O to orilẹede ogun ti awọn naa lero lati bẹrẹ gbigba abẹrẹ RTS,S fun araalu wọn ki ọdun to pari . GSK ni oun ni anfani lati pese abẹrẹ ajẹsara milọnu marundinlogun lọdọdun. Igbesẹ abẹrẹ ajẹsara jẹ igbesẹ iponlogo akọkọ fun araalu ni ilẹ Afrika. Abẹrẹ ajẹsara ti wọn gbe de orilẹede Cameroon ni orukọ n jẹ RTS,S tabi Mosquirix to ti ọwọ ileeṣẹ GSK wa. Ajọ eleto ilera agbaye ti buwọlu lilo abẹrẹ ajẹsara yii, to si wa fun lilo fun ọmọde bẹrẹ lati ọmọ oṣu marun un. Bakan ni ipele ipolongo abẹrẹ ajẹsara yii waye ni orilẹede Ghana, Kenya ati Malawi.
BBC 100 Women 2023: Àwọn wo ló wà nínú àkọsílẹ̀ obìnrin tó lààmì-laaka jùlọ ní àgbáyé lọ́dún yìí?,Ileeṣẹ BBC lo ti fi orukọ obirin ọgọrun to n ṣe moriya fawọn obirin ẹgbẹ wọn ti wọn si tun gbajugbaja julọ lagbaye lede fun ọdun 2023. Lara awọn ọgọrun yii ni a ti ri aya aarẹ ilẹ America tẹlẹ ri Michelle Obama ati agbẹjọro to n ja fẹtọ ọmọniyan Amal Clooney. Awọn yoku ni obinrin to mọ bọọlu gba julọ lagbaye Aitana Bonmati, onimọ nipa AI Timnit Gebru, ajafẹtọ awọn obirin Gloria Steinem, oṣere sinima nilẹ America Ferrera ati oniṣowo aṣaraloge Huda Kattan. Ninu awọn ọgọrun yii, a boju wo awọn to jẹ ọmọ ilẹ Africa nibẹ lati ṣe moriya fun gbogbo obirin jakejado ilẹ adulawọ Paulina Chiziane ni obirin akọkọ ti yoo tẹ iwe jade lorilẹ-ede Mozambique pẹlu ‘Ballad of Love in the Wind’ ni nkan bii ọdun 1990. Chiziane dagba nitosi Maputo to jẹ olu-ilu Mozambique nibi to ti kọ ede potoki nile-ẹko aguda kan. O tun kẹkọ nipa ede ni fasiti Eduardo Mondlane amọ ko ṣetan nibẹ. Oriṣiriṣi ede bii Gẹẹsi, German, ati Spanish ni wọn ti ṣe ẹda awọn iwe rẹ si, to si ti gba ami ẹyẹ loniranran. Susan Chomba ni adari World Resources Institute (WRI). O wi pe iya ti oun jẹ ni kekere lo mu ki oun o maa ran awọn eeyan lọwọ. Iddabobo awọn aginju, sisọ ilẹ  di ọtun ati mimu ayipada rere ba ọrọ ounjẹ ni Africa lo jẹẹ logun. Jakejado Africa ni Chomba ti n ba awọn agbẹ kekeeke ṣiṣẹ, paapaa julọ awọn obirin ati ọmọde, lati bawọn tun ilẹ wọn ṣe. O si maa n fi imọ rẹ ran ijọba atawọn oluṣewadii lọwọ. Esi Buobasa jẹ ọmọ bibi ilu Fuveme tii se ọkan lara awọn abule ti okun ti wọ lọ. O si mọ akoba nla ti ayipada oju ọjọ mu wa lara pupọ. Nigba ti okun kun si, ti awọn eeyan ko si fẹ kuro ni agbegbe ti wọn n gbe, oun ati ọkọ rẹ pẹlu awọn ọmọ wọn marun ko lọ si ibomiran. Buobasa, tii se gbajumọ iya ẹlẹja ni abule rẹ wa da ẹgbẹ kan silẹ pẹlu awọn akẹẹgbẹ rẹ. Afojusun wọn si ni lati seranlọwọ fawọn obinrin apẹja lagbegbe naa nitori bi agbara eti okun se n dunkooko mọ orisun ọrọ aje wọn. Ẹgbẹ naa, ti ko ni ju ọgọrun ọmọ ẹgbẹ lọ, lo maa n se ipade ni ẹẹkan lọsẹ lori awọn ọrọ to n se akoba fawọn obinrin ati okoowo wọn. Ẹgbẹ naa si da owo fawọn mọlẹbi to se alaini ni abule naa. Ajọ Hero Women Rising (abi Mama Shuja) ni o n gbiyanju lati mayedẹrun fun awọn obinrin ati ọdọbirin ni DRC. Ajafẹtọ awọn akanda Neema Namadumu lo da ajọ yii silẹ to si n eto ẹkọ ati imọ-ẹrọ lati sọrọ nipa igbe aye awọn obinrin ati lati jẹ ki wọn mọ ẹtọ wọn. Wọn bi Namadumu ni ileto kan lapa ila-oorun Congo. O ni arun ‘polio’ nigb to wa lọmọ ọdun meji. Oun si ni akanda akọkọ lati lati ẹya rẹ ti yoo jade ile-ẹkọ fasiti. O di ọmọ ile aṣofin o si tun ti jẹ olubadamọran fun minisita fọrọ awọn obinrin ati idile. Jennifer Uchendu lo n ṣiṣẹ lori ipa ti ayipada oju ọjọ ni lori ọpọlọ awọn olugbe ilẹ Africa. Afojusun ẹgbẹ ọdọ SustyVibes ti Jennifer Uchendu da silẹ ni lati ripe ohun gbogbo fẹsẹmulẹ to sii ṣe fọkan tan. Ni 2022, o da ajọ The Exco-Anxiety Africa Project (TEAP) silẹ lati moju to idaabobo imọlara awọn ọmọ ilẹ adulawọ lẹyin ayipada oju ọjọ nipa iwadi ijinlẹ, ṣiṣe agbawi ati ipolongo nipa ayipada oju ọjọ. Ohun to jẹẹ logun ni lati ṣiṣẹ pọ pẹlu awọn eeyan ati ileeṣẹ to nifẹ si kikọ nipa imọlara ayipada oju ọjọ. Awokọṣe nla ni Wanjira Mathai jakejado Africa. O le logun ọdun to ti jẹ alagbawi fun ayipada ayika ati awujọ. Oun ni adari ‘Green Belt Movement’ to jẹ ilumọọka ajọ to n ro awọn obinrin lagbara nipa igi gbigbin ni Kenya. Iya a Wanjiri, Wangari Maathai, to gba ami-ẹyẹ Nobel fun alaafia lọdun 2004, lo da ẹgbẹ naa silẹ. Lọwọlọwọ yii, Mathai ni adari awọn abaṣepọ ni Africa ati lagbaye fun ‘World Resources Institute’, oun naa si ni alaga ‘Wangari  Maathai Foundation’. Mathai ni olubadamọran lati Africa fun ‘Bezos Earth Fund’, ‘Clean Cooking Alliance’ ati ‘European Climate Foundation’. Yasmina Benslimane lo fara rẹ jin fun imudọgba akọ ati abo. Oun ni oludasilẹ Politics4Her to n ṣe agbatẹru obinrin ati ọdọbinrin yoo ṣe maa kopa ninu oṣelu ati ohun to nii ṣe nipa igbe aye wọn. Nigba iṣẹlẹ ilẹ riri waye lorilẹ-ede rẹ, Morocco, loṣu kẹsan ọdun yii, Benslimane ati ajọ rẹ pe fun iranwọ ti yoo maye dẹrun fawọn obinrin. O ṣe atẹjade kan to ṣafihan awọn ipenija ti obinrin ati ọdọbinrin n doju kọ leyi ti ajalu naa yoo tunbọ jẹ ko buru sii, bii oṣi ati ifipafinifọkọ. Gẹgẹ bii olutọni, olugbanilamọran ati ọmọ igbimọ adari lawọn ẹgbẹ ati ajọ to pọ,Benslimane maa n ran awọn ọdọbinrin lọwọ lati ṣe awari ati idagbasoke iwa adari laye wọn. Iṣẹ rẹ ti mu ko gba ami-ẹyẹ fun igbelarugẹ alaafia lawujọ awọn obinrin latọdọ ajọ UN. Gẹgẹ bii obinrin akọkọ ti yoo jẹ olukọ wiwọ okun lai lo afẹfẹ atọwọda lati mi, Zandile Ndhlovu ni oun fẹẹ ki awọn to n wọnu okun o pọ sii. O da ẹgbẹ ‘The Black Mermaid Foundation’ silẹ leyi to n fi oju awọn ọdọ atawón ileto mọ oku pẹlu afojusun pe wọn yoo le loo9 fun igbafẹ ati ere idaraya. Ndhlovu jẹ ẹni to nifẹ okun, onkọtan, ati oṣere. O n lo gbogbo ẹbun yii lati ṣe agbekalẹ awọn ọdọ ti yoo maa moju to imọtoto okun, ẹkun omi ati kikopa ninu idaabobo agbegbe wọn. Ulanda Mtamba dagba ni ileto kan ni Lilongwe, lorilẹ-ede Malawi, nibi ti ko ti si atilẹyin fun ẹkọ awọn obinrin, leyi to mu ki ọpọlọpọ o file-ẹkọ silẹ lati lọọ lọkọ lai tii pe ọmọ ọdun mejidinlogun. Mtamba lo pe irufẹ aye yii nija, to si rii pe oun kẹkọ gboye ‘Master’s’ lẹyin to ṣetan ni fasiti. O n ṣe ipolongo fun amulo awọn ofin to daabo bo awọn ọdọbirin tako igbeyawo laitọjọ ati ki wọn moju to awọn ipenija ilera to rọ mọ oyun  nini ni kekere. Lọwọ yii, Mtamba ni adari ‘AGE Africa’ ni Malawi, iṣẹ ajọ naa si ni lati rii pe awọn ọdọbirin naa ni anfani lati wọ ile-ẹkọ girama bii awọn ọkunrin naa jakejado ilẹ adulawọ. Vee (Varaidzo) Katibhu ni ọrọ ikẹkọọ rẹ jẹ moriya fun ẹgbẹlẹgbẹ awọn eeyan jakejado agbaye. Lakoko to wa nile-ẹkọ naa lo n ṣiṣẹ pẹlu ile ounjẹ McDonald, to si tun pada kẹkọ gboye ni fasiti Oxford ati Havard. Nigba to wa ni fasiti, o ṣe idasilẹ oju opo kan ni ikanni YouTube lati maa ṣe afihan awọn adojukọ rẹ gẹgẹ nii akẹkọọ to wa lati idile to ku diẹ kaato fun, ati lati ṣalaye ọna ifarada ati igbiyanjui lati ja ajabọ fun awọn miran bii tirẹ. Lati igba yii wa, Kativhu ti ṣe idasilẹ ‘Empowered by Vee’ leyi to fi n ṣe iranwọfun awọn to kudiẹ kaato fun jakejado agbaye lati ni anfani ile-ẹkọ giga. O ti kọ iwe kan pẹlu iriri rẹ lati ṣe iranwọ fawọn ọdọ, o si n kẹkọ lọwọ lati gboye ọmọwe ninu idanilẹkọ. Gladys Kalema-Zikusoka, to jẹ gbajugbaja olutọju awọn ẹranko ati oludaabo bo ayika ni Uganda, lo n sa ipa lati daabo bo awọn inanki ori apata to ti fẹẹ tan nilẹ latari bi ayipada oju ọjọ ṣe n ba ibugbe wọn jẹ. Oun ni oludasilẹ ati oludari ‘Conservation Through Public Health’, ajọ to n ṣe agbatẹru bi awọn eeyan, inanki, atawọn ẹda miran ninu ẹgan ṣe le maa gbe pọ ni alaafia ati ilera pipe. Lẹyin ọgbọn ọdun, o ti mu ki inanki ori apata to wa ni Uganda o di ẹẹdẹgbẹta lati ọọdunrun, leyi to mu ka ma kawọn kun ẹranko to ti fẹẹ tan lorilẹ mọ. Ọdun 2021 ni ajọ iṣọkan agbaye to n moju to ọrọ ayika pe Kalema-Zikusoka ‘Aṣiwaju Aye’. Latari ipinnu rẹ lati rii pe opin de ba didabẹ f’awọn ọmọbinrin, Shamsa Araweelo lo n ṣe idanilẹ ati ilanilọyẹ nipa rẹ pẹlu a\won fanran to lagbara lori ayelujara. Araweelo, ẹni ti wọn bi ni Somalia amọ to n gbe ni UK lọwọ yii, ni wọn dabẹ fun lọmọ ọdun mẹfa leyi to tumọ si pe wọn diẹ abi gbogbo nkan ọmọbinrin rẹ to yẹ ko jade sita latari awọn idi ti ko ni nkankan ṣe pẹlu ilera rẹ. Pẹlu awọn to le ni aadọrin miliọnu to ti wo awọn fanran rẹ loju opo Tiktok, Araweelo lo wi pe oun ko fẹẹ ki ẹnikẹni wa ti ko tii gbọ nipa fifopin si didabẹ f’ọmọbinrin. Awọn ọmọ ilẹ Gẹẹsi ti wọn ha s’oke okun atawọn ti mọlẹbi wọn n ṣe bi ko ṣe tọ ni Araweelo n ṣe iranwọ fun lọwọ yii. O si tun fun ajọ ọlọpaa ilu London lamọran lori didabẹ f’ọmobinrin. Bẹẹ na lo ti ṣe ifilọlẹ ajọ iranwọ tirẹ to pe ni ‘Garden of Peace’.
"Ọkùnrin táwọn dókítà fi kíndìnrín ẹlẹ́dẹ̀ pààrọ̀ kíndìnrín rẹ̀ 'ti ń gbádùn',Ọkunrin kan ẹni ọdun mejilelọgọta t'awọn dokita fi kindinrin ẹlẹdẹ ṣe ipaarọ kindinrin rẹ ti n gbadun bayii, gẹgẹ bi awọn onimọ iṣegun ṣe sọ. Awọn dokita ni orilẹede America ni,  akinkanju ni Rick Slayman ti wọn ṣe iṣẹ abẹ ọhun fun, eyi to jẹ akọkọ irú rẹ. Erongba wọn ni lati maa lo kindinrin ẹranko paarọ fawọn eeyan to ba laarun kindinrin. Awọn dokita ti fi kindinrin ẹlẹdẹ sinu awọn eeyan ti ọpọlọ wọn ti ku ri tẹlẹ. Ile iwosan Massachusetts ni America sọ ninu atejade kan to fi sita pe, iṣẹ abẹ yii to waye lọjọ kẹrindinlogun, oṣu Kẹta, ọdun 2024, jẹ ilọsiwaju ninu ọna lati wa kindinrin mii fawọn eeyan to nilo rẹ. Ẹwẹ, Ọgbẹni Slayman fti kọ́kọ́ ṣe iṣẹ abẹ eyi ti wọn fi paarọ kindinrin rẹ lọdun 2018, nitori kindinrin rẹ ko ṣiṣẹ daadaa. Amọ, lẹyin ọdun marun un, kindinrin ti wọn fi paarọ kindinrin rẹ da iṣẹ silẹ loṣu Karun un ọdun 2023. Ailera rẹ bẹrẹ si ni pọ si gẹgẹ bi awọn dokita ṣe sọ. Bayii lo bẹrẹ itọju araun kindinrin eleyii to jẹ ko maa lọ si ile iwosan lọsẹ meje-meji. Slayman ni oun ṣe agbeyẹwo bi ara oun ṣe ri ti oun si pinnu lati lo kindinrin ẹlẹdẹ paarọ kindinrin oun. ""Mo ri i gẹgẹ bi ọna abayọ fun mi ati ẹgbẹẹgbẹ̀run awọn mii ti wọn nilo lati paarọ kindinrin wọn lati wa laaye."" Ati ri kindinrin eeyan lati fi paarọ fawọn to ni aarun kindinrin ti n nira gan an. Lilo kindinrin ẹranko le ṣe iranwọ pẹlu eyi. Awọn onimọ iṣegun ti ṣe iṣẹ abẹ lilo ọkan ẹlẹdẹ fun eeyan laipẹ yii bakan naa. Wọn ni ọkan ẹlẹdẹ dabi ọkan eeyan. Awọn dokita ti ṣe itọju kindinrin ẹlẹdẹ yii lati ri pe ko le fa aisan si agọ ara ẹni ti wọn fẹ fi si. Ọgbẹni Slayman ṣi n gba abẹrẹ ati oogun lẹyin ti wọn ti fi kindinrin ẹlẹdẹ paarọ kindinrin rẹ. Amọ, ko si ẹni to mọ igba ti kindinrin ẹlẹdẹ yii yoo ṣiṣẹ lara Slayman da, nitori igba àkọkọ ree ti iru iṣẹ abẹ yii yoo waye. Dokita Tatsuo Kawai to jẹ ọkan lara awọn dokita to ṣe iṣẹ abẹ naa sọ pe ""ireti wa ni lati maa fi kindinrin ẹlẹdẹ ṣe ipaarọ fun ọpọ eeyan to ni aarun kindinrin l'agbaaye."""
"Wo bí o ṣe le fi ìbẹ́pẹ wo inú rírun, ìtọ̀ ṣúgà, aràn inú, orí tó pá àti bẹ́ẹ̀bẹ́ẹ̀ lọ,O fẹrẹ ma si kinni kan ti ko wulo lara eso ibẹpẹ. Bẹrẹ lati ibi ewe rẹ titi to fi kan kóró inu rẹ, lo wulo fun ara eniyan. Bi wọn ṣe n yo eeyan bii ounjẹ ni wọn tun n ṣiṣẹ iwosan fun agọ ara . Eso abalaye ti ki i figba kankan kuro loko ni ibẹpẹ. Amẹrika ni wọn tọpasẹ ibẹrẹ rẹ si, awọn arinrinajo ni iroyin si sọ pe o mu eso ibẹpẹ wa si Afrika ati India. Awọn onimọ nipa eso igi fidi ẹ mulẹ, pe takọ-tabo ni igi ibẹpẹ. Wọn ni awọn mi ti wọn ni adamọ akọ ati abo wa, ṣugbọn eyi to jẹ abo atawọn to ni adamọ mejeeji ni wọn n so eso didun ti a n jẹ. Awọn onimọ nipa ounjẹ fi ye wa pe, ibẹpẹ kun fun eroja Fiber, eyi ti ara nilo lojumọ. Fiber yii lo n ri si ki ṣuga ma pọju ninu ẹjẹ, ko ma si ṣe alaito. Fiber naa lo n ri si bi ounjẹ ṣe tete n da ninu ara. O tun kun fun Vitamin ati eroja Antioxidant ti ara nilo lati wa nipo alaafia. Alfred Kanssou, Dokita onimọ nipa ounjẹ lati Cotonou, ṣalaye pe ibẹpẹ ni eroja kalori, proteeni, kabọaidreeti ati eyi ta n pe ni faiba (fibre), ti gbogbo wọn jẹ ko ṣe e ma ni fun alaafia ara. Eyi ti wọn n pe ni glycemic naa wa ninu ẹ pẹlu Vitamin C. O ni oun ki i fi owo ra Vitamin C mọ nibi ti wọn ti n ta oogun, ibẹpẹ kun fun Vitamin C  rẹpẹtẹ ti ara nilo. ‘’Ti mo ba ti n jẹ ibẹpẹ bayii to n dun, bẹẹ naa lo n fun mi ni Vitamin C. Eso ti mo maa n ni kawọn to ba nilo Vitamin C maa jẹ niyẹn’’ Bẹẹ ni gbajumọ ọlọgbin ibẹpẹ tawọn eeyan mọ si Uncle Charles sọ. Awọn dokita naa fidi ẹ mulẹ pe odiwọn Vitamin C ti ara nilo lojumọ wa ninu ibẹpẹ jijẹ. Vitamin A, E,B5, B9 ati Potassium wa ninu ibẹpẹ. Dokita Kanssou tẹsiwaju pe ibẹpẹ to pọn daadaa lo ṣe ara loore ju, paapaa ti eeyan ba fẹ jẹ anfaani eroja antioxidant ati Vitamin E inu rẹ. "" Jijẹ ibẹpẹ to pọn maa n jẹ ki ẹni ti inu ba n run ri iwosan."" O daa fun egungun to lile. Ibẹpẹ jijẹ deede pẹlu awọn eso onikoro mi-in maa n dena aisan jẹjẹrẹ ọyan ati ti oju ara fun obinrin. Pipọn ti ibẹpẹ pọn lawọ ni i ṣe pẹlu eroja Beta-Carotene to wa ninu rẹ. Lycopene naa wa nibẹ, paapaa to ba ti pọn tan. Bi ọkunrin ba n jẹ ibẹpẹ to pọn deede, Lycopene inu ibẹpẹ le dena jẹjẹrẹ ẹpọn fun un. Wọn maa n lo ibẹpẹ jijẹ fun itọju aisan itọju ṣuga ( type 2 diabetics) nitori eroja polyphenols to wa ninu ẹ lo n ṣiṣe àrà naa fun itọju arun itọ ṣuga. Bi ori eeyan ba pa, ti irun n rẹ jẹ, beta-carotene to wa ninu eso yii yoo ran an lọwọ lati nirun lori. Dokita Alfred fidi eyi mulẹ ninu alaye rẹ. Koro inu ibẹpẹ maa n ṣiṣẹ fun ọpọlọpọ itọju, ọkan pataki lara rẹ ni itọju aran inu. Awọn kokoro aifojuri bii Fungi, Bacteria, Pinworms, Ringworms ati bẹẹ bẹẹ lọ ti wọn n da inu laamu ni koro ibẹpẹ wulo fun ti eeyan ba n jẹ ẹ. Dokita Alfred sọ pe koro ibẹpẹ jijẹ maa n jẹ ki ounjẹ tete dà ninu eeyan. "" O le mu koro mẹta si mẹrin ki  o jẹ ẹ ni tutu bẹẹ, o si le sa a soorun ko gbẹ daadaa, ko o lọ ọ, ko o si maa lo iyẹfun rẹ. O le bu u sinu omi tabi nnkan mimu mi-in bii tii, ko o gbe e mu. Eyi daa fun odò inu pupọ, o si maa n pa awọn aran buruku to maa n yọ inu lẹnu’’ O le fi ewe ibẹpẹ meloo kan sinu omi gbigbona, to ba toro tan, ma a mu un lẹẹẹmẹta lojumọ., 'tea' abalaye to n to ara ni. O dara fun ki egbo tete san pẹlu, ẹsẹ to wu teeyan fẹ ko fa ati bẹẹ bẹẹ lọ. Ẹṣọ ati iṣura pataki to yẹ keeyan ni lọgba ati ninu oko ni ibẹpẹ jẹ. Ewe rẹ titi to fi de gbongbo lo wulo."
Dókítà gbàgbé irinṣẹ́ sínú obìnrin kan fún ọdún kan àbọ̀ lẹ́yìn iṣẹ́ abẹ ìbímọ,Awọn dokita onisẹ abẹ gbagbe ọkan lara irinsẹ wọn to tobi bi abọ ounjẹ sinu obinrin kan niluu New Zealand lẹyin to fi isẹ abẹ bimọ nile iwosan kan ni Auckland. Irinsẹ ọhun ti orukọ n jẹ ‘Alexis wound retractor’ ti wọn ma fi wo egbo, lo wa ninu obinrin yii fun oṣu mejidinlogun lẹyin to bimọ. Ninu oṣu meji yii, inu inira ni obinrin yii wa, to si n parọ ile iwosan kaakiri, ki wọn to ṣe ayewo fun un. Awọn ajafẹtọ ẹni sọ pe ile iwosan naa jẹbi arabinrin yii. Saaju ni olori ile iwosan naa, Te Whatu Ora Auckland, ti n jiyan pe irọ ni ati pe itọju to peye ni awọn fun obinrin naa. “Ẹri to wa lọwọ wa safihan itọju ti wọn pese fun obinrin naa lo kudiẹ kato, ti wọn ko si ayẹwo to yẹ to jẹ pe ohun lo fa ti wọn fi gbagbe irinsẹ sinu obinrin naa “Awọn osisẹ to wa ni bi isẹ abẹ naa ko ri nnkan sọ pato bi wọn ṣe gbagbe irinsẹ ati bi wọn ko ṣe fura pe irinsẹ wa ninu obinrin naa.” Kọmisana fun eto ilera ni igba keji ree ti awọn dokita yii yoo gbagbe irinsẹ sinu obinrin ni ile iwosan Auckland. “O yẹ ki ile iwosan yii ni ilana ti wọn tẹle”, eyi ni gbolohun Ms McDowell. “Inira buruku ni obinrin yii la kọja fun ọjọ pipẹ, ki wọn to yọ irinsẹ naa ninu ọdun 2021. Mo gba pe isẹlẹ yii ti da wahala si ni agọ ara obinrin yii, to si ko oun pẹlu mọlẹbi rẹ sinu rogbodiyan. Wọn ko darakọ obinrin naa lati dabo bo. Ile iwosan ti wa tọrọ aforijin lọwọp obinrin naa, ti wọn fi n da awọn araalu loje pe ilera wọn lo jẹ wọn logun. “A n fi da araalu loju pe irufẹ isẹlẹ yii sọwọn, ti a n si fi dayin loju pe awọn akọsẹmọsẹ ni akoju.’ Awọn agbẹjọro ti bẹrẹ si ni gbe ọrọ naa yẹwo boya ki wọn gbe lọm si ileẹjọ.
"Àwọn onímọ̀ sáyẹ́nsì ṣàwárí igbó tó ti wà fún ọdún tó lé nì mílíọ̀nù mẹ́rin,Ṣebi airin jina, lai ri abuke ọkẹrẹ, awọn onimọ sayẹnsi ti ṣe awari igbo kan ti wọn gbagbọ pe o ti wa fun ọdun to le ni miliọnu mẹrin. Ni apa iwọ-oorun guusu orilẹede England ni wọn ti ri igbo naa. Lori oke kan to wa lẹgbẹ Minehead ni Somerset ni wọn ti gan-an ni igbo ọhun. Awọn oniṣẹ iwadii ni ile ẹkọ giga fasiti Cambridge ati Cardiff fidi rẹ mulẹ pe, awọn igi to wa ninu igbo yii lo dagba julọ lorilẹede UK ati ni gbogbo agbaye. Bakan naa ni wọn sọ nipa bi awọn igi inu igbo yii ṣe gun to. Awọn onimọ sayẹnsi ṣapejuwe bi awọn igi yii ṣe mu ilẹ duro ti wọn si pa aala lẹgbẹ omi ni bii ọgọrun ọdun sẹyin. ""Nigba ti mo kọkọ ri aworan awọn igi yii, kete ni mo ti mọ ohun ti wọn fara jọ tori mo ti ṣe iṣẹ iwadii lori irufẹ igi yii fun bii ọgbọn ọdun,"" Ọmọwe Christopher Berry ti ile ẹkọ gíga fasiti Cardiff ṣalaye. Ọmọwe Paul Kenrick to jẹ akọṣẹmọṣẹ ni ile itọju nnkan iṣẹmbaye ṣalaye pe ẹri wa pe awọn igi inu igbo naa ti dagba papọ fun igba pipẹ. Awọn onimọ sayẹnsi naa ni igbo yii ti wa ṣaaju ilu New York eleyii ti wọn ni o ti wa fun bi ọdun miliọnu mẹrin. Ọjọgbọn Neil Davies ti ẹka ile ẹkọ gíga fasiti Cambridge sọ pe ""igbo to rẹwa ni igbo yii, o yatọ si awọn igbo ti a n ri lonii. Ko si koriko tabi igi ti a ko le sọ nipa rẹ mọ lonii, amọ, awọn igi kan wa ti wọn ni ipa lori awọn kokoro ori ilẹ."" Ọmọwe Kenrick naa sọ pe awọn igi inu igbo yii yatọ gede gede sí awọn igi inu igbo ti a n ri lasiko yii. Igi Dicksonia jẹ igi kan ti a le ri ni ilẹ olotutuu,  bakan naa ni irufẹ igi yii wa ni ilẹ Australia ati Great Britain bakan naa."
Sáyẹ́ǹsì àbaàdì: Lílo AI láti fi kọ́ àwọn ọmọdé ní ìmọ̀ òfégè,Ẹ̀ka tó ń rí sí àwọn ìròyìn òfégè ní ilé iṣẹ́ BBC ti ṣàwárí àwọn ojú òpó kan ní orí Youtube tí wọ́n ń lo ẹ̀rọ AI láti fi ṣe àwọn fídíò láti fi tan ìròyìn irọ́ kiri. Lára àwọn fídíò tí wọ́n ń fi AI náà ṣe ló jẹ́ ayédèrú nípa ìmọ̀ sáyẹ́ǹsì tí wọ́n sì ń pè é ní òótọ́ fún àwọn ọmọdé láti máa fi kẹ́kọ̀ọ́. Ikọ̀ ìròyìn BBC ṣe àwàrí àwọn ojú òpó náà tó lé ní àádọ́ta tí wọ́n ń lo èdè tó lé ní ogún láti máa fi pín àwọn ìròyìn òfégè nípa sáyẹ́ǹsì, ìmọ̀ ẹ̀rọ àti ìmọ̀ ìṣìrọ. Àwọn fídíò náà ló ń ṣe àfihàn àwọn ìròyìn irọ́ láti jiyàn pé kìí ṣe àwọn ènìyàn ló ń fa àyípadà ojú ọjọ́ àti pé àwọn ẹ̀mí kàn wà nílé ayé tó yàtọ̀ sí ènìyàn àti ẹranko. Ìwádìí wa fi hàn pé YouTube máa ń ṣàgbékalẹ̀ àwọn ìmọ̀ nípa sáyẹ́ǹsì tí kò tọ̀nà yìí fún àwọn ọmọdé láti ṣàmúlò papọ̀ mọ́ àwọn ẹ̀kọ́ tó dára. Bí àwọn bá ṣe wò ó sí ni owó ṣe máa wọlé sí Kyle Hill jẹ́ ẹni tó máa ń lo YouTube láti fi kọ́ àwọn ènìyàn nípa ìmọ̀ sáyẹ́ǹsì, tó sì ní ọ̀pọ̀ àwọn ọ̀dọ́ tó máa ń wo àwọn fídíò tó bá ṣe. Ó ní láìpẹ́ yìí ni òun máa ń ri tí àwọn fídíò kan máa ń wá sí ojú òpó òun, tí àwọn tó máa ń wo fídíò òun sì ń kàn sí òun nípa àwọn fídíò náà. Ó ṣàlàyé pé àwọn fídíò náà ni àwọn nǹkan tó jẹ́ pé irọ́ ni wọ́n ló kún orí rẹ̀. Ó ní wọ́n máa jí àwọn ìwádìí tó jẹ́ òótọ́ nípa ìmọ̀ sáyẹ́ǹsì, wọ́n máa wá ṣe àyípadà rẹ̀ láti fi irọ́ ti wọn kún un. Ó fi kun pé àwọn nǹkan tó jọ mọ́ kàyéfì ni wọ́n máa ń ṣe àwọn fídíò wọn lé lórí, tí wọ́n sì máa wá àkọlé tó dára fún-un pẹ̀lú àwọn àwòrán tó jọjú láti fi fa ojú àwọn ènìyàn sáwọn fídíò náà. Bí àwọn ènìyàn bá ṣe wo àwọn fídíò náà sí ni owó tó máa wọlé fún wọn náà ṣe ma pọ̀ sí àti pé YouTube náà ní àǹfàní tó máa jẹ níbẹ̀; ìdá márùndínlógójì owó tó bá wọlé fún fídíò lọ jẹ́ ti YouTube. Àwọn tó ń ṣe àwọn fídíò yìí náà máa ń pè é ní ohun ìkẹ́kọ̀ọ́ ní èyí tó túmọ̀ sí pé YouTube le ṣàgbékalẹ̀ rẹ̀ fún àwọn ọmọdé. “Ara máa ń ta mí tí mo bá ti rí àwọn fídíò yìí nítorí onímọ̀ sáyẹ̀ǹsì tí mo jẹ́, àwọn tó ń ṣe àwọn fídíò yìí kàn ń ṣe wọ́n láti fi pa owó ni láì ṣe wàhálà kankan.” Ṣíṣe àyẹ̀wò àwọn tó jẹ́ òfégè A ṣe àwárí ọ̀pọ̀ ojú òpó YouTube tí wọ́n ń ṣe irú àwọn fídíò báyìí pẹ̀lú lílo àwọn oríṣiríṣi èdè bíi Arabic, Russian, Spanish àti Thai. Ọ̀pọ̀ àwọn ojú òpó yìí lọ ní àwọn ènìyàn tó ń tẹ̀lé wọn tó lé ní mílíọ̀nù kan, tí àwọn tó sì ń wo àwọn fídíò wọn yìí sì lé ní mílíọ̀nù kan bákan náà. Kìí pẹ́ síra wọn rárá tí àwọn tó ń fi àwọn fídíò yìí sórí YouTube yìí fi máa ń gbé àwọn fídíò sáwọn ojú òpó yìí, èyí ló jẹ́ kí a rò ó pé ó ṣeéṣe kó jẹ́ wí pé AI ni wọ́n fi ń ṣe àwọn fídíò náà. AI dàbí àwọn Chat GPT, MidJourney tí wọ́n le ṣe onírúurú nǹkan tí ẹ bá fẹ́ kí wọ́n ṣe. Bí àpẹẹrẹ ẹ lè sọ fun pé kọ ya àwòrán ológbò dúdú tó dé adé tó sì máa gbe wá lẹ́sẹ̀kẹsẹ̀ dípò wíwa àwòrán bẹ́ẹ̀ lórí ayélujára. Láti fìdí èyí múlẹ̀, a mú fídíò láti àwọn ojú òpó yìí láti ṣàyẹ̀wò wọn láti fi mọ̀ bí wọ́n ṣe jẹ́ tí ìwádìí wa sì fi hàn pé gbogbo àwọn nǹkan tí wọ́n lò tó fi mọ́ àwọn ọ̀rọ̀ tí wọ́n lò ló jẹ́ èyí tí wọ́n fi AI ṣe. Ọ̀pọ̀ àwọn fídíò náà ló dàbí èyí tó jẹ́ òótọ́ àmọ́ tó jẹ́ wí pé òfégè ni ọ̀pọ̀lọpọ̀ wọn. Ṣíṣe àgbákalẹ̀ àwọn fídíò náà fún àwọn ọmọdé A fẹ́ mọ́ bóyá YouTube le ṣàgbékalẹ̀ àwọn fídíò tí ìmọ̀ sáyẹ́ǹsì rẹ̀ kò tọ̀nà yìí fún àwọn ọmọdé, a ṣí ojú òpó ti àwọn ọmọdé lórí YouTube nítorí ọ̀pọ̀ àwọn ọmọ tí a bá sọ̀rọ̀ ní òhun ni àwọn máa ń lò dípò YouTube Kids. Lẹ́yìn ọjọ́ mẹ́rin tí a ti ń wo àwọn fídíò ẹ̀kọ́ nípa sáyẹ́ǹsì tó jẹ́ ojúlówó ni àwọn tó jẹ́ òfégè’tí wọ́n fi AI ṣe yìí náà bẹ̀rẹ̀ sí ní wá sí ojú òpó fún wa láti lò. Bí a bá ṣe ń tẹ ọ̀kan ni ọ̀pọ̀ mìíràn tún ń yọjú. A ṣe àfihàn àwọn fídíò yìí fún àwọn ọmọdé kan tí ọjọ́ orí wọn wà láàárín ọdún mẹ́wàá sí méjìlá, àwọn kan ní UK àtàwọn mìíràn ní Thailand láti mọ̀ bóya wọ́n máa gba àwọn nǹkan tí wọ́n rí gbọ́. Ohun tí fídíò tí a fi hàn wọ́n náà dá lé lórí ni ọ̀rọ̀ àwọn ẹ̀mí kan tó wà nílé ayé tó yàtọ̀ sí ènìyàn àti ẹranko. Ọmọbìnrin kan ní òun fẹ́ràn fídíò náà àti pé òun kò gbàgbọ́ pé àwọn ẹ̀mí náà wà tẹ́lẹ̀ àma pllú nǹkan tí òun rí náà, òun ti gbàgbọ́ pé àwọn ẹ̀mí náà wà ní tọ̀ọ́tọ́. Àmọ́ àwọn kan nínú àwọn ọmọ náà ní mọ̀ pé AI wà lára àwọn nǹkan tí wọ́n lò láti fi ṣe àwọn fídíò náà. Nígbà tí a ṣàlàyé fún wọn pé AI ni wọ́n fi ṣe àwọn fídíò ọ̀hún àti pé irọ́ ni gbogbo ohun tí wọ́n kó jọ sínú rẹ̀, ẹnú yà wọ́n púpọ̀ tí wọ́n sì sọ wí pé tí kìí bá ṣe wí pé a ṣàlàyé rẹ̀ fún àwọn, àwọn kò bá ti gba àwọn fídíò náà gbọ́. Ó ṣeéṣe fún àwọn ọmọdé láti gba àwọn nǹkan tí kìí ṣe òọtọ́ gbọ́ Àwọn onímọ̀ ń kọminú lórí àwọn àgbákalẹ̀ tó le da láàkàyè àwọn ọmọdé rú lórí àwọn nǹkan tó jẹ́ òótọ́. Ọ̀jọ̀gbọ́n Vicki Nash, adarí Oxford Internet Institute ní YouTube àti Google ṣe ń fi àwọn ìròyìn nípa sáyẹ́ǹsì pawó jẹ́ ohun tí kò bójúmu ní òye tòun. Claire Seeley tó jẹ́ olùkọ́ nílé ẹ̀kọ́ alákọ̀ọ́bẹ̀rẹ̀ ní UK ní àwọn ọmọdé máa ń kọ́kọ́ gba ohun tí wọ́n bá rí gbọ́ kí wọ́n tó máa béèrè ìbéèrè lórí rẹ̀ bí wọ́n bá ṣe ń dàgbà si. BBC kàn sí àwọn iléeṣẹ́ tó ń gbé àwọn fídíò tí wọ́n fi AI yìí ṣe sí YouTube. Ọ̀kan nínú wọn sọ wí pé fún ìdárayá lásán ni àwọn ṣe àwọn fídíò náà fún. Wọ́n jiyàn pé kìí ṣe àwọn ọmọdé ni àwọn ṣe àwọn fídíò náà fún àti pé kìí ṣe AI ni àwọn fi ṣe ọ̀pọ̀ nǹkan níbẹ̀. YouTube sọ fún wa pé YouTube Kids ni àwọn gba àwọn ọmọ tí ọjọ́ orí wọn kò bá kọjá ọdún mẹ́tàlá láti máa lò àti pé àwọn ti ṣetán láti yọ fídíò tó bá jọ mọ́ òfégè kúrò ní ojú òpó àwọn. Àmọ́ wọn kò fèsì lórí àwọn owó tí wọ́n ń pa lórí ìpolówó ọjà ní àwọn ojú òpó ọ̀hún. Bí AI ṣe ń tẹ̀síwájú, ó ṣeéṣe kó ṣòro láti dá àwọn fídíò tí wọ́n bá fi AI ṣe mọ̀. Olùkọ́ Seeley ń kọminú tó sì ní àwọn òbí àti olùkọ́ gbọ́dọ̀ múra fún àwọn nǹkan tí ó lè ti ẹ̀yìn èyí yọ.
"Mọ nípa àwọn ànfàní tó sára lóore tó wà nínú jíjẹ iṣu,Iṣu jẹ ọkan lara awọn ounjẹ to gbajumọ nilẹ Adulawọ ti ko si ile ti ẹ ko ti ni ba. Koda onkowe Naijiria kan, Chinua Achebe sapajuwe gẹgẹ bi  “ọba awọn nnkan ọgbin”. Gẹgẹ bi ẹgẹ ati anamọ, Iṣu jẹ ohun ọgbin to jẹ ilumọka ounjẹ ti ọpọlọpọ n jẹ ni awọn orilẹede Afirika. Isu jẹ ounjẹ to ni ọpọlọlọ eroja asara loore bi vitamin ati awọn eroja miii. Isu le funfun, ofeefee tabi ko ni  Pink, ti wọn si ma ṣe jinna bi wọn ṣe n ṣe Anamọ, bo tilẹ jẹ pe wọn ko si labẹ ohun ọgbin kan naa. Ẹya isu to wa le ni ọgọrun-un lorisirisi ṣugbọn diẹ ninu wọn ni o wa fun jijẹ. Isu dun lẹnu to si jẹ pe nigba mii o ma tu si ẹnu. Isu pẹlu okiki rẹ ni ọpọ mọ fun awọn eroja to sara loore ati didun lẹnu rẹ. Awọn eroja asara loore to wa ninu iṣu jẹ ki o jẹ ounjẹ to ṣe koko fun ilera ati wiwa ni alaafia wa. Isu kun fun awọn eroja pataki to maa n pọkun awọn eroja to maa n ṣe alekun awọn ohun ilera ti ara nilo ni kikun. O jẹ orisun eroja ""carbohydrates"" eyi ti o maa n pese agbara pataki ti a nilo fun ago ara wa fun iṣẹ ṣiṣe. Onimọ nipa ounjẹ, Marion Ezzedine to n ṣe idari ileese kan to n ri si mọ nipa ounjẹ niluu Abidjan, olu ilu eto ọrọ aje ti Ivory Coast sọrọ nipa awọn anfani to wa ninu iṣu. O ṣafihan ọpọlọpọ awọn iwulo ati eroja to wa lara jijẹ Isu: “Iṣu jẹ orisun Fiber (ida mẹrin lo wa ninu isu dipo ida meji to wa ninu anamọ ati ida kan to wa ninu irẹsi), awọn eroja vitamin (paapaa B1, B6, C), awọn ohun eroja miniral bi copper, manganese, potasiomu ati awọn egboogi-oxidants. O tun jẹ orisun agbara ti o nifẹ nitori akoonu carbohydrate rẹ  jẹ ida mẹrinlelogun (24). Iṣu jẹ ounjẹ asara loore to gbajumọ ni ilẹ Afirika. Orisirisi ọna ni awọn eeyan lati orilẹede Benin, Togo, Cameroon, Nigeria ati Ivory Coast ni pataki fi n ṣe Isu jẹ. Sise, sisun tabi gigun pẹlu ọbẹ to dun, onikaluku lo ni bi o ṣe fẹran lati ma jẹ isu rẹ niulu Abidjan. “Mo fẹran iṣu, Mo ma jẹ gan ni abule mi. Iṣu ni itọwo to jẹ pataki. Si awọn kan, o dun, lọdọ awọn ẹlo mii ni kikoro diẹ. “Nitori naa onikaluku ni o ni itọwo ti rẹ to da le lori bi o ba ṣe ṣe idu rẹ. Mo feran iṣu sise tabi sisun. Bakan naa, n ko ki ṣe ololufẹ iyan, eyi ti mo nifẹ pupọ ni sisun ati sise,” Maxime, ololufę iṣu. “Mo fẹ́ràn iṣu, paapa iṣu kponan, mo fẹran rẹ gan. Mo ma jẹ ni ẹkan tabi ẹmeji lọsẹ kan, paapaa ti n ba ri pẹlu obe gouagouassou,o dara gan. Ṣiṣe iṣu ati kiki kaabọ pẹlu obe gouagouassou, Mo ro pe o jẹ aami to ma jẹ ki eeyan dagba soke si, ”René sọ, “Bẹẹni, Mo fẹran iṣu daradara, o jẹ ounjẹ ti wa kati ibi ti mo n gbe, lati aṣa mi nitori akọkọ, Baoulé ni mi. “Lọdọ ti wa, o dun, o si tun ma tu si mi lẹnu. Nitori naa mo fẹran iṣu, o baa mi lara mu. Mo ma jẹ ni gbogbo igba O da bi pe mo n pada si igba ewe mi nitori mo ma n jẹ pẹlu awọn obi mi. Nitori naa o mọ mi lara. O wa di aṣa dipo ounjẹ”Jean Marc sọ. Iṣu dun ju Anamọ lọ, orisiris ọna ni a le fi ṣe iṣu ti yoo si dun. Pẹlu o ṣe kun pẹlu eroja Fiber, Iṣu le jẹ ki ounjẹ tete da ninu . Bakan naa iṣu ma  ṣe anojuto ara sisan. Eroja bi carbohydrates ati awọn ohun alumọni to wa ninu isu, ti jẹ ko rọpo Anamọ ati Irẹsi. Iṣu ni eroja glycemic to kekere ju awọn orisun carbohydrate yooku lọ, eyi to tumọ si pe jijẹ iṣu loorekore le ni ipa ninu suga ẹjẹ. Pẹlu eroja sitasi ida adọrin i, iṣu ṣe iranlọwọ lati mu  adinku ba  glycemic, atọgbẹ ati itọ suga ati ki ounjẹ ma tete da ni inu. Eyi tumọ si pe lilọ ounjẹ sew koko fun awọn eniyanto ni itọ suga, awọn ọmọde ati awọn aboyun, gẹgẹ bi onimọ ounjẹ, Marion Ezzedine se salaye. “Ẹru glycemic ti iṣu jẹ iwọntunwọnsi, nitori naa o se jẹ ni lẹkọkan fun awọn eniyan ti o ni àtọgbẹ. Ko si itọkasi fun awọn aboyun tabi awọn ọmọde. Awọn eniyan ti o ni ikuna kidinrin yẹ ki o ṣe iwọn si jijẹ iṣu wọn niwọntunwọnsi nitori eroja miniral to wa nibẹ. Vitamin C ti o wa ninu iṣu ni ohun ti oyinbo n pe ni antioxidant ti o ṣe iranlọwọ fun agọ ara to si n dena de aisan ati aarun kan. Iṣu tun ni awọn ohun egbogi ti o ṣe iranlọwọ lati ṣe adinku ipalara ninu ara ati to si n din irora ku lago ara bii arthritis. Lakoko ti o ṣe iranlọwọ lati dena de aisan ẹdọ ati aarun kidinrin, o ni awọn eroja asara loore to n gbe ogun ti sisọ oye nu atọgbẹ ati ifunpa to ga. Pẹlu eroja potaṣiomu, iṣu tun wulo fun ilera to peye to fi ni lọkanbalẹ ati awọn miiran."
Ọkùnrin tó fipá bá wòlíì obìnrin láṣepọ̀ nínú ṣọ́ọ̀ṣì wọ gbaga ọlọ́pàá l’Ogun,Ileeṣẹ ọlọpaa ipinlẹ Ogun sọ pe ọwọ awọn ti tẹ ọkunrin, ẹni ogoji ọdun kan, Lekan Sunday, ti wọn fi ẹsun kan pe o f’ipa ba wolii obinrin laṣepọ ninu ṣọọṣi. Ọsẹ to kọja ni wọn sọ pe Sunday f’ipa ba wolii obinrin naa laṣepọ ninu ṣọọṣi rẹ, to wa ladugbo Ilogbo Adu, Kemta niluu Abẹokuta, ki ọwọ to tẹ ẹ. Oju orun ni wọn sọ pe iya wolii naa wa nigba ti Sunday fi digun wọ ṣọọṣi naa pẹlu awọn nnkan ija, ki o to fi tiptipa ṣi iya wolii naa laṣọ wo lẹyin to ti dunkooko mọ ọ. Iroyin to tẹ wa lọwọ sọ pe nṣe ni Sunday yọ ọbẹ si obinrin naa, to si fi halẹ mọ ọn wi pe bi ko ba gba nnkan toun wa a ṣe, oun yoo gun un pa. Iya wolii naa pariwo ibosi ara adugbo titi lai si ẹni to gbọ ariwo rẹ rara. Nigba to n f’idi iroyin ọhun mulẹ, agbẹnusọ ọlọpaa ipinlẹ Ogun, Ọmọlọla Odutọla sọ pe iṣẹ birikila ni Sunday n ṣe lagbegbe Kemta. Odutọla ni wolii naa da Sunday mọ daadaa, bi o tilẹ jẹ wi pe alẹ lo fi lọ ka a mọ ṣọọṣi lati ṣe iṣẹ ibi naa, Alukoro ileeṣẹ ọlọpaa ni ipinlẹ Ogun naa ṣalaye siwaju sii peni kete ti ọwọ awọn agbofinro ti tẹ ẹ, ni iwadii ti bẹrẹ, ko to di pe awọn f’oju rẹ ba ileẹjọ.
Ohun tá a mọ̀ nípa akẹ́kọ̀ọ́ tí wọ́n jí gbé nínú ọgbà ilé ẹ̀kọ́ Unilorin rèé,Ori ko akẹkọọ kan ni ile ẹkọ giga Fasiti Unilorin yọ lọwọ awọn ajinigbe. Akẹkọọ naa ti orukọ rẹ n jẹ Moyosore Bright, jẹ akẹkọọ to wa ni ipele akọkọ ile ẹkọ naa to n kọ ẹkọ nipa awọn ẹranko (zoology). Agbẹnusọ ile iṣẹ ọlọpaa ipinlẹ Kwara, Ejirẹ Toun Adeyemi ṣalaye pe lọjọ Ẹti, ọjọ Kérindinlọgbọn ni iṣẹlẹ naa waye. Adeyemi ni lasiko ti akẹkọọ naa wọ ọkọ korepe lati inu ọgba ile ẹkọ naa lati maa ile igbe rẹ to wa ni agbegbe Tanke. O ni akẹkọọ ọhun kan deede ba ara rẹ ninu igbo kan to jina si ọgba ile ẹkọ naa nigba to ya. Agbẹnusọ ọlọpaa ṣalaye siwaju si pe ko si apa kankan tabi ohun to jọ pe wọn fiya jẹ ẹ nigba to ba ara rẹ ninu igbo naa. Amọ ko ba owo to wa lọwọ rẹ iyẹn ẹgbẹrun mẹta naira ati kaadi ATM CARD rẹ nigba to maa fi mọ nnkan to n ṣe pada. O ni ileeṣẹ ọlọpaa ti bẹrẹ iwadii to loorin lori iṣẹlẹ naa lati mọ kulẹkulẹ ohun to ṣẹlẹ si akẹkọọ naa, ki wọn si le fidi ootọ ohun to ṣee gan mulẹ. O fi kun pe Kọmisanna ọlọpsa ipinlẹ Kwara, Victor Olaiya  rọ awọn eeyan ipinlẹ Kwara lati fọkan balẹ tori ileeṣẹ ọlọpaa n ṣe ohun gbogbo to yẹ lati pese aabo ẹmi ati dukia fun gbogbo awọn olugbe ipinlẹ Kwara. Nigba ti a kan si awọn alaṣẹ ile ẹkọ giga Unilorin, Agbẹnusọ ile ẹkọ naa Kunle Akogun ni awọn ti gbọ si iṣẹlẹ naa amọ iwadii ti n lọ lọwọ lori rẹ. O ni kete ti awọn alaṣẹ ba ti le fidi ohun to ṣẹlẹ lede ni awọn maa fi lede fun gbogbo eniyan. Ile ẹkọ fasiti ilu Ilorin, Unilorin, ti fi ikede sita pe awọn ti mu opin ba eto ẹkọ akẹkọọkunrin ile ẹkọ naa kan lori ẹsun fifi ipa ba akẹkọọbinrin kan lo pọ. Alukoro fasiti naa, Kunle Akogun lo fidi ọrọ yi mulẹ fun BBC Yoruba. Ọgbẹni Akogun sọ pe akẹkọọ naa, Arakunrin Mathew Balogun, ti inagijẹ rẹ n jẹ Plato, ni igbimọ oludari fasiti gbẹjọ lori ẹsun ifipabanilopo ti wọn fi kan an, ti wọn si sọ pe o jẹbi ẹsun naa. O ṣalaye pe atẹjade igbadegba fasiti naa to jade laipẹ yii ni awọn fi ikede igbesẹ ọhun. Ọrọ ẹsun ifipabanilopọ yii ko ṣẹṣẹ waye, lati ọdun2023 ni wọn ti wa lẹnu rẹ. Lọjọ kẹrindinlogun, oṣu Kẹwaa, ọdun 2023, ni  fasiti fiwe pe Arakunrin Mathew ti ọpọ mọ si Plato pe ko wa  yọju si igbimọ iwadii fasiti lati wa wi tẹnu rẹ lori ẹsun ibanilopọ pẹlu awọn akẹkọbinrin kan. Plato kọ ko yọju siwaju igbimọ naa nigba naa lọhun. Nigba ti yoo fi pada yọju siwaju igbimọ ni ọjọ kọkandinlogun, oṣu Kẹwaa, Plato jẹwọ pe lootọ l'oun jẹbi ẹsun keji  ti wọn fi kan an. Ẹsun naa ni pe o fi ọna ẹburu fi ọbẹ ẹyin jẹ awọn akẹkọbinrin kan niṣu nipa pe o parọ pe oun yoo ranwọn lọwọ lati wọle si fasiti naa. Koda, o tun sọ pe oun ni agbara lati ba wọn yi esi idanwo lọna ti wọn yoo fi gbawọn wọle si fasiti ti eleyi si tako ilana ile ẹkọ naa. Lọjọ kẹẹdọgbọn, oṣu Kẹwaa, ọdun 2023 ni fasiti gbe iwe le lọwọ ti wọn si ni kii ṣe akẹkọọ awọn mọ. Atẹjade igbadegba ti wọn fi gbe ikede yii sita ni akọkọ iru rẹ ti yoo jade lẹyin igba ti fasiti ti ni ki Plato kọri si ile awọn obi rẹ. Fasiti ko sọ boya wọn fa akẹkọọ naa le awọn agbofinro lọwọ lati le fiya jẹ ẹ labẹ ofin iwa ọdaran orileede Naijiria.
Olùkọ́ tí wọ́n ló ń fipá bá àwọn akẹ́kọ̀ọ́ lò pọ̀ l’Ógùn bọ́ sọ́wọ́ ọlọ́pàá,Ọkunrin tiṣa kan, Ọlaniran Lateef Adewale, ni ileeṣẹ ọlọpaa ipinlẹ Ogun ti mu bayii lori ẹsun fifi ipa ba awọn akẹkọọbinrin lo pọ. Gẹgẹ bi Alukoro ọlọpaa ipinlẹ Ogun, SP Ọmọlọla Odutọla to fidi iṣẹlẹ yii mulẹ ṣe wi, ileewe Ebenezer Grammar School, Ibẹrẹkodo, l’Abẹokuta ni Ọlaniran ti n kọ awọn akẹkọọ lẹkọọ iṣiro. Ọmọ Ipokia si ni. Ọjọ kẹrin oṣu kọkanla yii ni ẹnikan torukọ rẹ n jẹ Kazeem Wọnuọla, ti kọkọ lọọ fi ẹjọ rẹ sun nileeṣẹ to n ri si ọrọ awọn obinrin l’Ogun, lori ifipa ba akẹkọọ lo pọ. Wọnuọla sọ pe Lateef maa n tan awọn akẹkọọbinrin wọle rẹ, yoo si fipa ba wọn lo pọ. Bakan naa ni Kọmiṣanna to n ri si ọrọ awọn obinrin nipinlẹ Ogun, Adijat Adelẹyẹ, ṣalaye pe lọjọ tawọn eeyan oun pelu awọn ọlọpaa de ile tiṣa yii lati mu un fun ẹsun akọkọ, ibi to ti n fipa ki ọmọbinrin akẹkọọ mi-in mọlẹ lawọn tun ba a. Gẹgẹ bi Adelẹyẹ  ṣe wi, ’’A gbọ ti ọmọbinrin kan n pariwo nigba ta a wọnu ọgba ile tiṣa, ọmọbinrin naa fẹsun kan an pe o fipa ba oun lo pọ, o si tun dunkooko pe oun yoo pa a bi ko ba pe awọn ẹbi rẹ lati fowo ranṣẹ soun. ’’Pẹlu iranlọwọ awọn ọlọpaa, a mu Ọgbẹni Ọlaniran Lateef Adewale to n kọ wọn niṣiro nileewe Ebenezer Grammar School, Ibẹrẹkodo, Abẹokuta. Nọmba iwọṣẹ rẹ ni OGNO.3O650’’ Iwadii n tẹsiwaju lori iṣẹlẹ yii bawọn ọlọpaa ṣe wi, afurasi tiṣa naa si ti wa lahaamọ ọlọpaa. Bẹẹ ni Gomina Dapọ Abiọdun ti gba awọn araalu nimọran lati ma ṣe dakẹ bi wọn ba kẹẹfin ohun to lodi sofin.
Àyẹ̀wò DNA kó Pásítọ̀ yọ lọ́wọ́ ẹ̀sùn ìfipábánilòpọ̀,Pasitọ Titus Ajibade Oladipupo to jẹ olusọ aguntan ile ijọsin Baaki Baptist niluu Ogbomoso ni awọn eeyan kan fẹsun kan wipe o fun ọmọ loyun, to si tun fipa ba lọpọ. Isẹlẹ naa waye ninu oṣu keji ọdun 2022, ti pasitọ si dero atimọle. Pasitọ Oladipupo salaye pe aburo iya ọmọ to ti mu ọmọ sọdọ lati ọdun mẹfa , to si n ṣe itọju rẹ, ti ọmọ naa si ma tẹle mama rẹ wa gba ilẹ ile ijọsin lẹẹkan laarin ọsẹ. “Inu ọfisi mi ni mo joko si lọjọ yẹn, ni ọjọ keje oṣu keje ọdun 2022, ni mama to mu sọdọ wa ba mi pe ọmọ fi ẹsun kan mi pe emi ni mo fun oun loyun. “Mo dẹ sọ pe emi, laye ati laye ko le waye, kooda, ko le gbagbọ, mo fi Bibeli bura lọjọ yẹn.” Pasitọ tẹsiwaju pe lẹyin igba naa ni ẹnikan to pe ara rẹ ni Pasitọ ni o lọ ba wọn wipe wọn ko gbọdọ gba, ti wọn si ransẹ si Pasitọ lati ẹka ijọba Welfare, ti wọn si gbe wọn lọ si ile ẹjọ lọjọ keji. “Nigba ti a de ileẹjọ, ni wọn ba tun fẹsun mi kan mi pe mo fipabalopọ ni.” Oladipupo ni ọtọ ni ohun ti awọn ba wa ile ẹjọ sugbọn wọn mu ẹsun mi jade pe oun tun fipaba ọmọ naa lopọ, ti wọn si gbe lọ si ahamọ ileeṣẹ ọlọpaa ni Owode niluu Ogbomoso. Nigba ti mo wa ni ahamọ, awọn ọlọpaa ni pe ki gba pe emi ni mo fun ọmọ naa loyun sugbọn mo kọ pe n ko gba nnkan ti n ko se rara. “Mo wa ni ahamọ fun ọjọ mẹta ki ọlọpaa kan to wa de pe o yẹ ki n ti jade sugbọn mo sọ fun n ko le gba nnkan ti awọn ọlọpaa ni ki ṣe. “Ọlọpaa yẹn wa lọ ba awọn, igba naa ni wọn wa ọrọ naa gbe kalẹ pe ki ma tọju ọmọ naa, iyẹn ni mom wa gba ti wọn fi wa fi mi silẹ Pasitọ Oladipupo ni oun gba lati ma se itọju ọmọ naa,ti oun si san owo fun itọju rẹ ni osoosu ati awọn owo ile iwosan lorisirisi. “A lọ se DNA, igba ti a de, adajọ ba tun yari pe ki ni idi ti a fi lọ ṣe ni ileeṣẹ aladani, ti a ko lọ ṣe ni ile iwosan ijọba. “Wọn ba ni a tun imi ṣe, pe ki a lọ si ilu Eko lati lọ ṣe. “Ayẹwo lo fi han pe ko si nnkan to jọ mọ pe emi ni mo ni ọmọ naa. Adajọ binu rẹpẹtẹ pe ko si itọna kankan pe mo ni nnkan kan pẹlu ọmọ naa, ti Adajọ si da wa lare.” Arabinrin Dorcas A. Oladipupo ni omije jabọ loju oun lasiko ti oun ri ókọ oun ni ahamọ ileeṣẹ ọlọpaa lori isẹ ti ko mọ wọ mọ ẹsẹ nipa rẹ. “Ọkan mi bajẹ, mo ni layelaye, lati ọdun mọkandinlọgbọn ti a ti ṣe igbeyawo, n ko ka nnkan bayi lọwọ ọkọ mi. “Mo sunkun nigba ti mo ri wọn ni ahamọ ti wọn fi wọn si sugbọn mo ni igbekẹle ninu ọkọ mi ti mo fẹ lo jẹ ki duro wi pe gbogbo ohun iyowu ti ka ba jẹ, irọ ni Satani pe.” Arabinrin Cecila Olatunji ni oun gba ọmọ to ni oyun yii tọ lati gba to wa ni ọmọ ọdun mẹfa, ti oun si le gba ẹri rẹ jẹ pe ko ki n ṣe ọmọ to to n ri irinkunrin sugbọn ohun iyalẹnu ni ọrọ oyyun jẹ. “Ọmọ yii, bi ọpọlọpọ ti n pariwo pe wọn n ba ọmọ yii sun, mo maa n ja pe irọ ni, ti ọmọ yii si mọ si “Emi gab ni mo pe nigba ti mo ri pe o ti loyun amọ ko jẹwọ fun mi. “Nigba to di ọjọ Aiku ni baba kan, o jẹ aburo baba wa, ransẹ si mi pe, wọn ba ni Pasitọ lo fun ọmọ loyun. “Igbagbọ ti emi ni ni pe gbogbo bi wọn ṣe fi ẹsun kan Pasitọ, awọn kọ lo fun ọmọ naa loyun. “Bibeli ni ka wadi ohun gbogbo dajudaju, ki a si di eyii ti ṣe ododo ati otitọ rẹ mu.
"Ọwọ́ ọlọ́pàá tẹ afurasí ọkọ tó fi ọ̀bẹ gún ìyàwó rẹ̀ pa,Ileeṣẹ ọlọpaa ipinlẹ Benue ti fidi rẹ mulẹ pe ọkunrin kan to fi ọbẹ gun iyawo rẹ pa ti wa ni gbaga ọlọpaa bayii. Agbẹnusọ ileeṣẹ ọlọpaa ipinlẹ Benue, Anene Catherine sọ fun BBC Yoruba pe ọwọ ileeṣẹ ọlọpaa ti tẹ Bem Matthew to n gbe ni ilu Korinya ni ijọba ibilẹ Konshisha lori ẹsun pe o ṣekupa iyawo rẹ. Laarọ ọjọ Isẹgun ni a gbọ pe iṣẹlẹ ọhun eleyii to mú kí awọn pejọ sí ile ọkunrin yii. Ni kiakia naa ni awọn ara adugbo mu ọkunrin yii ti wọn sí fa a le awọn agbofinro lọwọ. Awọn ọlọpaa ẹkun Konshisha naa lo mu Ọgbẹni Matthew lọ ti wọn sí gbe oku arabinrin naa lọ si mosuari. Enikan ti iṣẹlẹ naa ṣoju rẹ ṣalaye pe ṣe ni ọkunrin naa fi ọbẹ gun iyawo rẹ ni aya, ni itan ati ni ẹyin. Iroyin tun fidii rẹ mulẹ pe ọmọ mẹrin ni obinrin naa bi fun ọkunrin yii. Agbẹnusọ ileeṣẹ ọlọpaa ni ""otitọ ni pe ọkunrin naa gun iyawo rẹ pa. Amọ, ko tii sọ idi ti o fi ṣekupa obinrin naa titi di bi mo ṣe n sọrọ lọwọ yii. O ti gba pe lootọọ ni oun pa obinrin naa, ṣugbọn o gbọdọ sọ fún wa idi ti o fi  pa a."""
Ọwọ́ ọlọ́pàá ìpínlẹ̀ Ogun tẹ pásítọ̀ ẹni ọdún 43 tó bá ọmọdé lòpọ̀,Ileeṣẹ ọlọpaa ipinlẹ Ogun ti sọ pe oun ti fi ṣikun ofin mu pasitọ ẹni ọdun mẹtalelogoji kan, Clinton John, lagbegbe Agbado, nipinlẹ naa. Ọlọpaa mu pasitọ ọhun lori ẹsun pe o fi ipa ba ọmọbinrin ọmọ ọdun mẹrindinlogun kan lopọ. Agbẹnusọ ileeṣẹ naa nipinlẹ Ogun, Omolola Odutola, lo fidi iroyin naa mulẹ ninu atẹjade kan to fi sọwọ si awọn akọ royin. Odutola sọ pe awọn mọlẹbi ọmọdebinrin naa to n gbe lagbegbe Giwa Agbado lo fi ọrọ naa lọ ni agọ ọlọpaa to wa lagbegbe Agbado. O ni “Awọn mọlẹbi naa sọ pe awọn ti n ṣetọju ọmọ naa lẹnu ọjọ mẹta yii fun awọn to jọ mọ ibalopọ, o si n wu iwa bii ẹni ti ẹru n ba, eyii to mu ki wọn fura si pe o ti n ni ibalopọ.” “Amọ o fi orukọ ẹni to ba ni ibalopọ pamọ, ṣugbọn lẹyin ti wọn tẹ ẹ ninu daadaa lo jẹwọ pe pasitọ John, ti ijọ Mega Healing Ministry, lo ti n ba oun lopọ lati inu oṣu Kọkanla, ọdun 2022.” “Ọmọ naa tun sọ pe pasitọ ọhun dunkoko pe oun yoo ṣekupa oun ti oun ba le sọrọ nipa ibalopọ naa fun ẹnikẹni.” Agbẹnusọ ọlọpaa ni afurasi ọhun ti jẹwọ ni agọ awọn pe lootọ ni oun fi ọwọ kan ọmọde naa lọna ti ko tọ. O pari ọrọ rẹ pe wọn ti ṣe ayẹwo ilera ọmọdebinrin naa, o si ti n gba itọju lọwọ. Ẹwẹ, o fi kun pe wọn ti tare afurasi si ẹka CID to wa niluu Abeokuta fun iwadii to peye lori ọrọ ọhun.
"Wo àwọn nǹkan tí kò ṣe é fẹnu sọ tó wáyé nínú ìjọ TB Joshua,Ọpọ ẹri nípa eebu ati ifiyajẹni lati ọwọ Oludasilẹ ọkan lara ile ijọsin to tobi ju lagbaye ni iwadii ti BBC se yii tu asiri rẹ sita. Ogunlọgọ awọn ọmọ ile ijọsin Synagogue Church of All Nations tẹlẹ rí - Ọmọ ilẹ Gẹẹsi marun un - fi awọn ẹsun bí ifipanilopọ ati fifi tipa tipa ṣẹ oyun kan Olusọ aguntan to ti di oloogbe TB Joshua lati orilẹ-ede Naijiria. Ikilọ: Iwadiii yii ni awọn iroyin ifipabanilopọ, ifiyajẹni ati bẹẹ bẹẹ lọ Awọn ẹsun eebu ati ifiyajẹni yii lo waye ni ọgba ikọkọ fun asiko to to ogun ọdun. Ile ijọsin Synagogue Church of All Nations kọ lati fesi sì awọn ẹsun yii sugbọn salaye pe awọn ẹsun tẹlẹ ko ri ẹsẹ mọlẹ. TB Joshua, ẹni to jade laye ni ọdun 2021, jẹ akinkanju, to jẹ oluwaasu to ṣe àṣeyọrí, to si ni awọn ọmọ ìjọ kaakiri agbaye. Ohun tí Iwadii BBC to le ni ọdun meji safihan ni : Ohun tí awọn Osojumikoro to lugbadi eebu yìí lọwọ Joshua la kọja pẹlu itan fífi iya jẹ ọmọde ati dide awọn eeyan mọlẹ lati na wọn ní ẹgba. Ọpọ awọn obinrin ti wọn ni Joshua fi tipatipa ba awọn ni ajọsepọ ni aimọye igba salaye pe ọpọ igba ni wọn fi ipa ba wọn lopọ fun ọpọlọpọ ọdun ninu ọgba naa. Bakan naa ni ẹsun nípa fífi tipatipa yọ oyun sọnu ninu ile ijọsin naa lati ọwọ Joshua lẹyin ifipanilopọ ati pe obinrin kan sọ iriri rẹ pe igba marun un ọtọọtọ ni oun sẹ oyun Iwadii wa lati ẹnu awọn ti ọrọ kan salaye bí Joshua ṣe n ṣe ""ayederu isẹ ìyanu"", eyi to n gbe sori afẹfẹ fun ọpọ milọnu eeyan kaakiri agbaye. Ọkan lara awọn to la awọn nnkan yii kọja, ọmọ ilẹ Gẹẹsi ti orukọ rẹ n jẹ Rae, jẹ ẹni ọdun mọkanlelogun nigba to fi ẹkọ fasiti rẹ silẹ ni Fasiti Brighton lọdun 2002, to si darapọ mọ Ile ijọsin naa. O lo ọdun mejila gẹgẹ bii ọkan lara awọn ọmọ lẹyin Joshua tí wọn n pe ni ""disciples"" ninu ọgba rẹ nipinlẹ Eko. ""Gbogbo wa ro pe ọrun la wa sugbọn ninu ina ni a wa ati pe ninu ina ni nnkan buruku maa n waye,"" o sọ fun BBC. Rae ni ọpọ igba ni Joshua fipa ba oun lopọ, ti wọn si ti oun mọ inu yara kan fun ọdun meji. Eebu naa pọ, to si ni oun gbiyanju lati ṣekupa ara oun ni ọpọ igba ninu ọgba naa. Wo ohun to yẹ ki o mọ nipa ile Ijosin TB Joshua Ile ijọsin Synagogue Church of All Nations [Scoan] ni awọn alatilẹyin kaakiri agbaye, to si n se kookari ileeṣẹ amohun-maworan Kristẹni ti orukọ n jẹ Emmanuel TV ati ọpọlọpọ opo lori ayelujara ti awọn ọpọ eeyan sì n wo wọn. Lasiko ọdun 1990s ati saaju ọdun 2000s, ọpọ awọn eeyan lati orilẹ-ede kaakiri ni  Europe, America, Guusu Asia ati Africa lo maa n rìn irinajo mimọ wa si ile ijọsin lati wa wo bi Joshua ṣe n ṣe ìsẹ ìyanu ati iwosan. O to alejo aadọjọ ni ye to ba Joshua gbe gẹgẹ ọmọ lẹyin rẹ ninu ọgba rẹ nípinlẹ Eko fun ọpọ ọdun. Kini awọn ọmọleyin TB Joshua sọ fun BBC? O le ni eeyan mẹdọgbọn to jẹ ọmọ ìjọ tẹlẹri to ba BBC sọrọ - lati UK, Nigeria, America, South Africa, Ghana, Namibia ati Germany - ti wọn si sọ awọn iriri wọn nínu ọgba ile ijọsin naa, to jẹ pe eyi to waye laipẹ ni ti ọdun 2019. Pupọ awọn eeyan ti iṣẹlẹ yii sẹlẹ si lo wa ni ọmọ ogun ọdun nigba ti wọn darapọ mọ ile ijọsin rẹ. Nípa awọn kan to wa lati ilẹ UK, Joshua lo san owo irinajo wọn wa si ipinlẹ Eko pẹlu ajọsepọ awọn ile ijọsin yooku ni UK Rae ati awọn yooku ti a ba ni ifọrọwerọ sapejuwe iriri wọn gẹgẹ bii ti ẹgbẹ okunkun. Jessica Kaimu, lati Namibia, salaye pe o le ni ọdun marun-un ti oun fi wa nibẹ. O ni ọmọ ọdun mẹtadinlogun ni oun nigba ti Joshua kọkọ fipa ba oun lopọ fun igba akọkọ, eyi to tẹsiwaju, to si fi tipatipa yọ oyun marun-un lara rẹ lasiko ti oun fi wa ni ibẹ. ""Wọn ní awọn nnkan ilẹkun ẹyin... awọn itọju tí wọn n fun wa... o le ṣekupa wa,"" o sọ fun BBC. Kini awọn mii tun sọ nipa TB Joshua? Awọn yooku to ba wa sọrọ ni wọn yoo ja awọn si ihoho, ti wọn yoo si maa fi waya ina fun wọn ní ẹgba, ti wọn ko si fun wọn ní anfani lati sun. Irinajo iyalẹnu sinu eebu, iwa ipa ati ifiyajẹni lati ọwọ ọkan gboogi alagbara nípa ti ẹṣin, to jẹ ilumọóka ni eyi jẹ laye 21st century. Ki o to ku lọdun 2001, TB Joshua jẹ ọkan lara ilumọọka wolii ninu itan Africa. Ẹni to dìde lati inu talaka ati ailowo lọwọ, to si da ile ijọsin nla ti awọn eeyan bí oloṣelu, olorin, agbabọọlu ati awọn eeyan jankanjankan mii wa lara awọn eeyan  to n wa si ile ijọsin rẹ. Nigba aye rẹ, ọpọlọpọ awuyewuye lo waye paapaa nigba ti ile ìtura rẹ fun awọn to wa lati irinajo si ile ijọsin naa da wo ni ọdun 2014, ti eeyan to le ni ọgọrun un si padanu ẹmi wọn. Iwadii BBC, to waye pẹlu International Media Platform Open Democracy jẹ igba akọkọ tí awọn olujọsin ile ijọsin yoo jade sita lati wa wi tẹnu wọn. Wọn ní ọpọ igba ni awọn ti gbiyanju lati sọrọ sita sugbọn pabo lo maa n ja si. Ọpọ awọn eeyan lati orilẹede Naijiria to wa lara awọn to lugbadi iṣẹlẹ naa ni awọn koju ọpọ idojukọ, paapaa tí iṣẹlẹ to waye ti wọn yinbọn fun eeyan kan nitori pe o fọhun nípa eebu ati ifiyajẹni to gbe sori ayelujara YouTube. Ikọ BBC to gbinyanju lati ya fọnran ile ijọsin làti agbegbe kan ninu oṣu kẹta ọdun 2022 ni pe awọn to n sọ ile ijọsin sina bolẹ fun, to si wa ni ahamọ fun ọpọlọpọ wakati. Kini alase ijọ Scoan sọ fun BBC? BBC kan si ijọ Scoan fun awọn ẹsun wọnyi to wa ninu iwadii wa sugbọn wọn kọ lati sọrọ lori awọn ẹsun  naa sugbọn wọn tako awọn ẹsun tẹlẹ nípa TB Joshua. ""Fífi ẹsun tí ko lẹsẹ nilẹ kan Wolli TB Joshua ko jẹ tuntun... Ko si nnkan ninu awọn ẹsun wọnyi to ni ẹsẹ nílẹ,"" Wọn sọrọ. Awọn mẹrin ninu awọn ọmọ ilẹ Gẹẹsi to ba BBC sọrọ ni awọn fi awọn ẹsun yii to ìjọba Gẹẹsi leti lẹyin ti wọn sa asala kuro ni ile ijọsin naa. Ṣugbọn awọn ijọba ko gbe igbesẹ kankan. Ní afikun, ọmọ ilẹ Gẹẹsi kan ati iyawo rẹ fi atẹjisẹ gbogbo ohun ti awọn eeyan la kọja lọwọ Joshua sinu fọnran gẹgẹ bii ẹri ransẹ - Paapaa fọnran ibi tí awọn eeyan ti wọn sapejuwe gẹgẹ bii Ọlọpaa tí awọn naa jẹ ọmọ ile ijọsin ṣe yọ ìbọn sì wọn ní Scoan- si aṣoju ijọba UK ni orilẹede Naijiria ni ọdun 2010 lẹyin ti wọn sa kuro ni ile ijọsin naa Ninu atẹjisẹ rẹ, ọkùnrin naa salaye pe Joshua fipa ba iyawo oun lopọ ni ọpọ igba. Ó si ṣe ikilọ fun ajọ aṣoju ìjọba UK pe awọn ọmọ ilẹ Gẹẹsi míì wa ninu ọgba TB Joshua. O ni wọn ko gbe igbesẹ kankan. Ẹka ìjọba UK to n risi ọ̀rọ̀ oke okun kọ lati fesi si awọn ẹsun yii sugbọn wọn sọ fun BBC pe awọn maa mu ẹsun tí awọn eeyan mu wa lọkunkun dun paapaa ẹsun ifipanilopọ. Ipa wo ni aya Oloogbe TB Joshua, Evelyn n ko bayii? Scoan si n tẹsiwaju lati gbooro sì loni labẹ adari tuntun to jẹ iyawo T B Joshua, iyẹn arabinrinEvelyn. Ní oṣu keje, ọdun 2023, o lewaju irinajo lọ si orilẹ-ede Spain. Anneka, ẹni to kuro ni Derby ni UK lati darapọ mọ Scoan ni ẹni ọdun mẹtadinlogun, sọ fun BBC pe oun gbagbọ pe ọpọ awọn eeyan ni ko ti sọrọ sita lori ohun wọn la kọja lọwọ Joshua. O lero pe awọn igbesẹ kan yoo waye lati tu asiri iwa TB Joshua síta. ""Mo gbagbọ pe o yẹ ki iwadii waye lori ile ijọsin Synagogue Church of All Nations lati mọ bí ọkùnrin naa ṣe n se awọn nnkan wọnyii fun ọjọ pipẹ,"" o salaye. Ọpọ awọn ti BBC fi ọrọ wa lẹnu wo lo yọnda agbara wọn pe sugbọn awọn ko fẹ ki oju awón han sita ati pe ki a ma lo orukọ wọn gangan nitori ẹru. Wọn gbagbọ pe TB Joshua kii ṣe eeyan lasan ninu itan wolii ile Adulawó ko to 'saa deede ku ni oṣu kéfa, ọdun 2021 ni kete lẹyin ti a gba akọsilẹ iṣe iwadii ifọtọwanilẹnuwo wa akọkọ lẹnu awọn omọlẹyin rẹ. Esẹ ko gba ero lasiko ti wọn n sinku TB Joshua lati Eko titi de Arigidi ilu rẹ ni ero pupọ n daro wolii naa. Bisola to jẹ ọmọ Naijiria ṣalaye nipa ọdun merinla to ṣe pẹlu rẹ ati bi awọn ijọ ilé okeere ṣe n ba TB Joshua ran awọn olujọsin sii ki o to maa gba owo sii lẹyin ti ijọ rẹ di nla. O ni pe awọn alawọ funfun ni TB Joshua fi n ta ọja rẹ Bisola ṣalaye pe oun ni oun maa n ba TB Joshua wa ọmọge gẹgẹ bii ọmọleyin tootọ. O ni pe awọn ti ko tii mọ ọkunrin ri ni oun si maa n baa wa julọ ti ọpọ awọn ómoge naa koi tii pe ẹni ọdun mejidinlogun, eyi to le ja si iku labẹ ofin Naijiria. Ki wọn mu wọ agbo igbala fun igbadun wolii. Oun naa sọ pe ọpọ igab ni TB Joshua ti fi ipa ba oun lo pọ Elomii, Agomoh Paul sọ pé o jẹ ọkan apataki lara awọn ọmọlẹyin TB Joshua to yapa kuro lẹyin rẹ lẹyin ọdun mẹwaa. Agomah ni pe : Eto ati igbiyanju ógbón ni ọgbọn agba ni gbogbo rẹ O ni pe ọpọ igba ni awọn n sanwo fun awón eeyan lati dọgbọn si iṣẹ iyanu ti wọn n ṣe nibẹ. Ati pe igba mii awọn a fun awon alaisan ni oogun oloro tabi oogun to maa mu ilera ba won nipa aisan wọn ṣugbọn ti wọn ko ni mọ rara. A maa awa sọ pe ki wọn wa jẹri nipa iṣẹ iyanu ti Oluwa ṣe fun wọn Maggie Anderson, Yemisi Adegoke ati Ines Ward lo ṣe afikun iwadii. Fun Iranlọwọ ati iroyin nípa fífi tipatipa ba ni lopọ, ẹ dakun ẹ kan BBC Actionline ni UK. Fun iroyin nípa ẹgbẹ okunkun, ẹ kan si The Family Survival Trust."
Obìnrin tó da omi gbígbóná lé ọkọ rẹ̀ lórí ẹ̀sùn pé ó ń yàn àlè yóò ṣe kérésì ní àtìmọ́lé,Ileeṣẹ ọlọpaa ipinlẹ Eko ti fi ṣikun ofin mu iyawo ile kan, Dorcas Oluwabukola, lori ẹsun pe o da omi gbigbona le ọkọ rẹ lori. Agbegbe Meiran ni iṣẹlẹ naa ti way lẹyin ti afurasi ọhun fẹsun kan kọ ọkunrin naa pe o n yan ale. Ileeṣẹ iroyin abẹle Punch jabọ pe ọlọpaa kan ni agọ to wa ni Meiran, amọ ti ko fẹ fi orukọ rẹ lede sọ pe awọn yoo gbe afurasi naa lọ si ẹka CID lẹyin iwadii. Iroyin ni wahala bẹrẹ laarin tọkọ-taya ọhun lẹyin ti ọkọ obinrin naa lọ sibi ayẹyẹ igbeyawo kan amo ti ko mu afurasi ọhun dani. A gbọ pe ọrọ naa lo fa ede aiyede laarin wọn, ki iyawo to da omi gbigbona le ọkọ rẹ lori. Ọlọpaa ni idajọ ododo yoo waye lori ọrọ naa, awọn si n bojuto ilera ọkọ obinrin ọhun to ti wa nile iwosan lati igba ti isẹlẹ naa ti waye. Ọlọpaa naa ni “Lootọ ni iṣẹlẹ ọhun waye... o da omi gbigbona lori ọkọ rẹ lori lẹyin to ro pe o n fẹ ẹlomiran lẹyin oun. “O yẹ ki wọn jọ lọ si ode ariya kan ni amọ ọkọ rẹ da nikan lọ. “Ọkunrun naa ṣi wa nile iwosan lati igba ti iṣẹlẹ naa ti waye, ko tii pada sile lati ibi ti wọn ti n tọju rẹ. “Ni kete ti a gbọ ni a fi ṣikun ofin mu afurasi naa nitori iwa ọdaran nla lo wu, ko si si aye lati gba beeli rẹ, a n duro de asiko ti a maa gba lọ si ẹka CID” Ẹwẹ, alukoro ileeṣẹ ọlọpaa ipinlẹ Eko, SP Benjamin Hundeyin ko tii sọ ohunkohun lori iṣelẹ naa.
Bíṣọ́ọ̀bù Feyi Daniels rí ẹ̀wọ̀n gbére fún ẹ̀sùn ìfipábánilòpọ̀ nípìnlẹ̀ Eko,Gbajugbaja pasitọ nipinlẹ Eko, Oluwafeyiropo Daniels, ti ri ẹwọn gbere nitori ẹsun ifipabanilopọ. Ọjọ Ẹti, ọjọ kẹrindinlọgbọn, oṣu Kinni, ọdun 2024, ni Onidajọ Ramon Oshodi, ti ile ẹjọ to n gbọ awọn ẹsun pataki nipinlẹ Eko, da ẹjọ naa. Onidajọ Oshodi ṣalaye pe Bisọọpu Daniel jẹbi ẹsun meji ti wọn fi kan an, to si da ẹjọ ẹwọ gbere fun ẹsun kan, ati ẹwọn ọdun mẹta fun ẹsun keji. Gẹgẹ bo ṣe sọ, adajọ sọ pe igbimọ to gbọ ẹsun naa fi awọn ẹri to daju han pe o jẹbi. Onidajọ Oshodi paṣẹ pe ọgba ẹwọn Kirikiri ni ki Daniels ti lo ẹwọn rẹ. Bakan naa lo sọ pe ki wọn kọ orukọ rẹ sinu iwe akọsilẹ awọn ti jẹbi ẹsun ifipabanilopọ nipinlẹ Eko. Pasitọ naa to jẹ oludasilẹ ile ijọsin I Reign Ministry, ni ọmọ ijọ rẹ mẹta fi ẹsun kan pe o fi ipa ba wọn lo pọ ni ileegbe rẹ to wa ni Lekki, ati ninu ile ijọsin rẹ ni Ikeja. Ninu oṣu Karun-un, ọdun 2023, ni ile ẹjọ kọkọ fi si ahamọ fun ẹsun pe o fi ipa ba obinrin ẹni ọdun marundinlọgbọn kan lo pọ nile rẹ to wa ni Lekki. Arabinrin naa sọ fun ile ẹjọ pe lasiko eto adura kan ni pasitọ naa ni ibalopọ tipatipa pẹlu oun. Oluwafeyiropo Daniels jẹ ẹni ti Jesu Kristi Oluwa wa farahan ni ojukoju ni jọ ikẹrinla oṣu kẹfa ọdun 2011 ni ilu Ido Ile, ipinlẹ Ekiti”. Eyi ni akọsọ ọrọ to wa loju opo ijọ “I Reign Christian Ministry” gẹgẹ bi itan ti wọn kọ silẹ. Itan naa tun ṣalaye pe ninu ifarahan ọhun ni Jesu ti sọ fun Feyi pe “tẹle mi, emi yoo si sọ ọ di eeyan”. Lẹyin eyi ni itan ọhun ni pe a fi iran han Biṣọọbu Feyi pẹlu aṣẹ pe ko lọ maa ko awọ́n eniyan jọ ti yoo maa bori nile aye gẹgẹ bi Ọba. Orilẹede Ghana ni ilu Accra ni Biṣọọbu Feyi ti bẹrẹ iṣẹ iranṣẹ gẹgẹ bi wọn ṣe ni Oluwa sọ fun un lodi si ilu Lekki ni Eko to ti kọkọ fẹ bẹrẹ. Fun idi eyi, iṣ iranṣẹ rẹ bẹrẹ ni ọjọ kọkanla oṣu kejila ọdun 2011 ni opopona Spintex road, Accra, Ghana lati ibẹ ni ihinrere ti tan kaakiri awn apa ibomiran nilẹ Afirika. Wọn ni lẹyin ọdun mẹfa gẹgẹ bi ajihinrere ni awọn gba ipe lati bẹrẹ si ni gbin ijọ kaakiri. Laarin ọdun 2017 si 2019, wọn ti ni ijọ mẹtala. Lọwọlọwọ, Biṣọọbu Oluwafeyiropo ni ẹka ijọ rẹ ni Naijiria ni agbegbe Opebi, Ikeja ni Eko ati agbegbe Lekki Epe Peninsula ni ipinlẹ Eko bakan naa. “Wolii Ọlọrun ni mi, Wolii akọkọ ati ikẹhin too ni lati pade. Wolii si awọn orilẹede ati adari fun gbogbo agbaye. Bakan naa, oniwaasu ọrọ Ọlọrun ati olukọni nipa idokoowo ni mi”. Feyi Daniel sọ eyi funrarẹ loju opo ijọ rẹ.
Dókítà Olaleye, tó fipá bá ọmọdé lòpọ̀, rí ẹ̀wọ̀n gbére he,Ileẹjọ to gbọ ẹjọ nipa ibanilopọ to n joko niluu Ikeja ti ran Dokita Ileeṣẹ Optima Cancer Care Foundation si, Olufemi Olaleye lọ si ẹwọn gbere fun ẹsun pe o fipa ba aburo Iyawo rẹ lopọ. to si tun fi tipatipa fi nnkan ọmọkunrin rẹ si lẹnu. Adajọ Rahman Osodi lo gbe idajọ naa kalẹ lẹyin to jẹ ko di mimọ pe o jẹbi ẹsun ti wọn fi kan pe o ba ọdọmọbinrin, ọmọ ọdun mẹdogun lopọ, to si tun ja ibale rẹ. Adajọ ni Dokita kuna lati fi ẹri han pe ko jẹ bi ati pe gbogbo ẹri to wa ni ile ẹjọ fihan pe o jẹ ẹsun naa. Olaleye ni Ijọba ipinlẹ Eko fẹsun meji kan to si da lori pe o fipa ba aburo iyawo rẹ lopọ. Saaju ni Olaleye ni oun ko jẹbi ẹsun ti wọn fi kan oun lọjọ Kẹdọgbọn oṣu kọkanla ọdun 2022. Agbẹjọrọ fun ijọba, Babajide Martins ni laarin oṣu keji ọdun 2020 si oṣu kọkanla ọdun 2021 ni Dokita fi ṣẹ ẹsẹ naa. O ni isẹlẹ naa waye ni ojule kẹtadinlogun, ni agbegbe Layi Ogunbambi, Maryland nipinlẹ Eko. Wọn fi ẹsun kan Olaleye pe o fipa ọmọ ọdun mẹẹdogun lopọ, ẹni tii se aburo iyawo rẹ, to si ja ibale ọdọbinrin naa, ni ilana ti ko ba ofin mu. Bakan naa ni wọn fẹsun kan Olaleye pe o fi tipa fi nnkan ọmọkunrin rẹ si ọmọ naa lẹnu. Dokita Femi Olaleye sọ saaju pe oun ko jẹbi ẹsun ti wọn fi kan oun rara ati pe irọ  ni gbogbo ohun ti wọn sọ pe oun ṣe. O jẹ ko di mimọ pe ọrọ kekere ni oun pe ọrọ naa ati pe oun wo boya nnkan ti oun le yanju pẹlu iyawo oun ni sugbọn o dabi pe awọn eeyan fẹ lo iyawo oun lati da ile oun ru ni. Iyawo Dokita, Remi Olaleye sọ fun ileẹjọ ni ọjọ Kọkandilogun oṣu Kejila ọdun 2022 pe ọkọ oun ni aarun to maa n jẹ ko fẹ ni ibalopọ ni gbogbo igba. Lọjọ Aje, ọjọ kọkanlelogun, oṣu Kọkanla, ọdunb 2022 ni Dokita Olaleye kọ lati farahan niwaju Onidajọ Rahmon Oshodi, ti ile ẹjọ to n gbọ ẹsun ifipabanilopọ. Agbẹjọro agba meji, Babatunde Ogala (SAN) ati Olusegun Fabunmi (SAN) si lo ṣoju rẹ nile ẹjọ.
Àwọn adigunjalè yawọ ilé àwọn akẹ́kọ̀ọ́ l'Ogun, bá ọ̀pọ̀lọpọ̀ obìnrin lòpọ̀,Akẹkọọ obinrin mẹrin ni fasiti Tai Solarin, ijagun, Ijebu Ode ni awọn adigunjale kan yawọ ile wọn, ti wọn si ba wọn lopọ ni agbegbe Abapawa ni ilu naa. Iroyin to tẹ ileeṣẹ BBC News Yoruba lọwọ sọ pe awọn afurasi adigunjale naa lo fọ ile awọn akẹkọọ lọjọ Isẹgun, ti wọn si tun ji ọpọlọpọ nnkan lọ lẹyin ti fipa ba awọn akẹkọọ naa sun. Nigba to n fidi isẹlẹ naa mulẹ fun Ileeṣẹ BBC, Aarẹ fẹgbẹ akẹkọọ ni ile ẹkọ, Akinjenta Emmanuel ni nnkan bi ago mẹta ooru ọjọ Isẹgun ni isẹlẹ naa waye, ti wọn si ni lati gbe awọn akẹkọọbinrin naa lọ si ile iwosan. O ni yatọ si awọn akẹkọọ obinrin ti awọn adigunjale yii fipa lopọ, ọpọ dukia awọn akẹkọọ mii ni gba lọ ni ooru ti isẹlẹ naa waye. Akinjenta Emmanuel tẹswaju pe “Gẹgẹ bi aṣoju akẹkọọ, nnkan bi ago ooru ni wọn pe mi, mo si sure lọ si bẹ pẹlu awọn ẹsọ alabo ni ile ẹkọ. Sugbọn a ko ba awọn adigunjale nibẹ mọ amọ wọn ti ba awọn akẹkọọ obinrin mẹrin lopọ, ti wọn si tun gba foonu wọn. Yatọ si ile ti wọn ti ba awọn akẹkọọ lopọ, awọn adigunjale yii tun ya si awọn ilegbe akẹkọọ miran, ti wọn si tun gba dukia wọn lọ. Sugbọn ko ba wọn sun nibẹ. “A gbiyanju lati wa awọn adigunjale yii sita sugbọn a ko ri wọn mu. Lẹsẹkẹsẹ ni awọn alasẹ ile ẹkọ da si isẹlẹ yii, ti a si ti gbe awọn akẹkọọ naa lọ si ile iwosan, ti wọn si ti n gba itọju bayii.” Adejetan tun jẹ ko di mimọ pe isẹlẹ yii kii ṣe igba akọkọ ti iru rẹ yoo waye ni agbegbe ile ẹkọ Fasiti naa. Amọ o ni awọn ti pinnu lati ṣe iwọde lori rẹ ti Gomina ko ba da si ọrọ naa. “O ti n pọju ni agbegbe wa, ki wọn gba foonu, ki wọn ṣe ijamba, fipa ba awọn akẹkọọ lopọ. A ko si le wa ni awujọ yii, ka tun wa ma la nnkan bayi kọja, ki Gomina ipinlẹ Ogun ma tiẹ sopo yọju si wa. “Erongba wa ni lati gbegi dana lati fẹhonuhan sugbọn nigba ti Gomina ati igbakeji rẹ wa lana, ti wọn si ṣeleri pe awọn yoo wa nnkan ṣe si, a da ifẹhonuhan naa duro.” Igbekeji Gomina ipinlẹ Ogun, Noimoy Salako Oyedele ṣabẹwo si awọn akẹkọọ ni ile iwosan, to si fi awọn akẹkọọ loju pe irufẹ isẹlẹ yii ko ni waye mọ Igbekeji Gomina, ẹni to kọwọrin pẹlu Kọmisana fun ileeṣẹ ọlọpaa nipinlẹ Ogun, Abiodun Alamutu, Kọmisana fun eto ẹkọ, Ọjọgbọn Abayomi Arigbabu ati awọn osisẹ ijọba mii ṣe ipade pọ pẹlui awọn akẹkọọ lati gbe igbesẹ lori eto abo to mẹyẹ ni agbegbe ile ẹkọ naa. “Mo yọju si awọn akẹkọọ Fasiti TASUED ti awọn janduku kan ṣekọlu si, ti wọn si fipa ba wọn lopọ. “Ijọba ti dasi ọrọ naa, ti wọn si ti pese itọju fun awọn akẹkọọ naa ti yoo mu wọn gbagbe isẹlẹ buruku naa. “Ijọba n fi da araalu loju pe ki wọn ma foya rara, dukia ati ẹmi wọn ju ijọba loju pupọ ti wọn yoo si ri pe wọn da bobo wọn.” Akọwe Ile ẹkọ naa, Dapo Oke, ninu atẹjade to gbe sita salaye pe ile ẹkọ ti da eto idanwo ipele keji ti awọn akẹkọọ n ṣe lọwọ nitori isẹlẹ naa. “Saaju isẹlẹ buruku to waye ni fasiti wa to ni ṣe pẹlu awọn akẹkọọ wa, awọn alasẹ ilẹ ẹkọ fasiti ẹto ẹkọ Tai Solarin, Ijagun nipinlẹ Ogun da eto idanwo to n lọwọ duro. “Gbogbo osisẹ ati akẹkọọ ni a rọ pe ki ṣe ni oju ni alankan fi n sọri ni agbegbe wọn.”
Ọkùnrin kan fipá bá ọmọ ọdún 16 tó mu ọtí yó lòpọ̀ ni ilé ìjọsìn kan l'Ogun,Ọmọ ọdun mẹrindinlogun kan ti wọn ti fipa balopọ lẹyin to mu ọti yo lasiko ajọdun ile ijọsin kan nipinlẹ Ogun. Ileeṣẹ ọlọpaa nipinlẹ Ogun ti fidi isẹlẹ naa mulẹ lọjọ Ẹti. Gẹgẹ bi agbẹnusọ ileeṣẹ ọlọpaa, Omolola Odutola ṣe sọ, Iya ọmọdebinrin naa lo gbe ẹjọ naa wa si ileeṣẹ ọlọpaa pe ọmọ oun, ọmọ ọdun mẹrindinlogun, ẹni to mu ọti yo lasiko ajọdun ni ile ijọsin lọjo kẹfa, oṣu kọkanla, ọdun 2023 ni Adubi nipinlẹ Ogun, ni wọn fipa ba lopọ. Oguntola ni iya ọmọ ọhun ni oun ti lọ ti ọmọ naa mọ sọọbu kan. O salaye pe ọmọdebinrin ni Gbenga Kolawole, ẹni ọdun mejilelọgbọn fipa ba ọmọ lopọ nitori pe o ri i pe o ti mu ọti yo. Kolawole ni ọwọ tẹ gẹgẹ bi Oguntola ṣe sọ lasiko to n fipa ba ọmọ naa lopọ, ti ọkunrin kan ti wọn n pe ni Sunday Ibrahim si foju gan ni rẹ. “A ti gbe ọmọdebinrin naa lọ si ile iwosan Ore Ọfe fun ayẹwo ati itọju, ti afurasi naa si ti wa ni ahamọ ileeṣẹ ọlọpaa, nibi to ti n wi tẹnu rẹ.
Ètò ọrọ̀ ajé United Kingdom wọ 'recession' - Wo nǹkan tí èyí túmọ̀ sí,Iroyin lọdọ awọn alaṣẹ nilẹ Gẹẹsi ti fihan pe laarin oṣu mẹta to kẹyin ọdun 2023, eto ọrọ aje ilẹ naa dẹnukọlẹ lẹyin ti  adinku ba eto ọrọ aje. Apapọ iye owo to n wọle nilẹ naa ladinku deba ni ida 0.3% laarin oṣu Kẹwaa ati oṣu Kejila. Eyi waye lẹyin iṣubu ọrọ aje ilẹ naa kan to waye laarin oṣu Keje ati oṣu Kẹsan-an. Ti iye to n wọle fun ilẹ Gẹẹsi ba dẹnukọlẹ laarin oṣu mẹta lera wọn, eyi tumọ si pe ọrọ aje ilẹ naa ti dagun niyẹn. Ipo naa ni awọn onimọ nipa ọrọ aje n pe ni Recession. Ọrọ yi yoo jẹ ohun ti ko ni dunmọ olootu ijọba Rishi Sunak. Idi ni pe o pinnu lati mu idagbasoke ba eto ọrọ aje ilẹ naa gẹgẹ bi ọkan lara ẹjẹ to jẹ fun araalu ninu oṣu Kinni, ọdun 2023 to gba iṣakoso. Ẹwẹ, oṣu mẹta lo ku bayii ti Minisita feto ọrọ aje Jeremy Hunt yoo ṣe agbekalẹ aba iṣuna niwaju ile. Minisita fun ọrọ abẹle, Rachel Reeves, sọ pe iroyin yi tumọ si pe ipinnu olootu ijọba Sunak to ṣe lati mu idagbasoke ba eto ọrọ aje ti foriṣanpọn. Apapọ owo to n wọle fun ijọba orilẹ-ede, eyi ti wọn n pe ni GDP, jẹ ọna kan gbogi ti ijọba le fi tọka si pe awọn n mu ki eto ọrọ aje gbooro si tabi dinku. Amọ bo ba ti dẹnukọlẹ eyi tumọ si pe ijọba ti kuna ninu eto ọrọ aje niyẹn. Ti owo pupọ ba wole si apo ijọba, o tumọ si pe ijọba yoo ri owo daada lati pese awọn ohun  amayedẹrun bi eto ẹkọ ati ilera to peye. Ijọba a tun maa lo GDP yii lati mojuto iye owo ti wọn ba ya ni afiwe apapọ ọrọ aje ilẹ naa. Iroyin to tẹ BBC lọwọ lati ẹka to n ṣeto owo nina ni United Kingdom naa fihan pe, Minisita feto ọrọ aje n foju sun ọna kan gbogi ti yoo fi mu alekun ba iye ti ijọba n na fun araalu. eyi lo ni yoo duro gẹgẹ bi ọna ti adinku yoo fi ba iye owo ori ninu aba ofin iṣuna ti wọn yoo gbe kalẹ lọjọ kẹfa, oṣu Kẹta. Afojusun iye ti ijọba fẹ na fun araalu ti lọlẹ nitori pe owo ele ti ijọba yoo san lori owo to ya ti n lekun si. Ijọba ko ti kede ipinnu lori ọrọ yi. Ninu ọrọ rẹ lori ọrọ GDP yi, Ọgbẹni Hunt sọ pe ''Bi iye owo ele ṣe n ga si , o ṣeeṣe fun banki England ko mu alekun owo nkan walẹ. Ko jẹ tuntun ka ni ifasẹyin diẹ ninu ọrọ aje wa'' Ruth Gregory, to jẹ igbakeji ọga onimọ ọrọ aje ni Capital Economics sọ pe ''o ṣeeṣe ki iroyin to waye yi mu ki banki England gbe igbesẹ to jọ mimu adinku ba iye owo ele banki wọn.'' Amọ o fi kun pe mimi kan o mi banki naa lori nnkan to le jẹ ifasẹyin diẹ tabi eleyi ti o jẹ ọlọjọ kukuru. Awọn iroyin to jade laipẹ yi fi han pe iye ti owo ọja fi lọ soke taa mọ si inflation, ko kọja ida mẹrin ninu ida ọgọrun ninu oṣu Kinni ọdun. Saaju ni Banki England ti n mu alekun ba iye owo ele lọna ati dẹkun alekun iye owo ọja to wa ni ida 5.25% lati oṣu Kẹjọ ọdun to kọja. Titi ti ọdun fi opari gbogbo idagbasoke to deba eto ọrọ aje ko ju ida  0.1% lọ. Idẹnukọlẹ tabi ifasẹyin ọrọ aje a maa waye nigba ti iye owo ti orileede ba n pa wọle lapapọ ba ni dinku lọpọ igba laarin oṣu mẹta - mẹta lera wọn. GDP gẹgẹ baa ṣe sọ ni apapọ iye owo to wọle lori ọja ati awọn iṣẹ ti wọn ṣe ninu orileede kan tabi eleyi ti wọn ta fun awọn orileede mii.
Ìrẹsì tí àwọn ẹja n jẹ, Afafata, di ààyò àwọn ọmọ Naijiria nítorí ebi,Ọwọngogo nkan lọja ni Naijiria ti mu ki awọn eeyan kan lapa ariwa ilẹ naa maa fi ireti wọn sinu irẹsi kan to ṣe pe awọn ẹlẹrọ irẹsi maa n kọ silẹ tawọn eeyan a si maa gbe fun awọn ẹlẹja ọsin ki wọn fi sin ẹja wọn. 'Afafata' lorukọ ti wọn n pe orukọ irẹsi yi lede Hausa to si tumọ si 'jija ogun' lati fi ṣapejuwe iru wahala ti wọn maa n ṣe ki wọn to se iru irẹsi naa jina. Isah Hamisu to jẹ ẹlẹrọ irẹsi ni ilu Kano  sọ fun BBC pe ''ni nkan bi ọdun meloo kan sẹyin, niṣe lawọn eeyan maa n da irẹsi yi nu pẹlu kanda irẹsi amọ nkan ti yi pada bayii'' Tohun ti bi irẹsi naa ti ṣe run si wẹwẹ to, ti o si tun dọti, bo ṣe dinwo lo mu ki awọn araalu ti nkan ko rọgbọ fun maa ta si irẹsi ni jijẹ. Fatima Abdulahi to jẹ agbẹ ọlọsin ẹja sọ pe awọn ẹja oun nifẹ si afafata ṣugbọn bayii ti awọn eeyan naa ti n ba wọn jẹ, owo rẹ ti lọ soke. Owo ori nkan lọja ni Naijiria ti lewo kọja afarada ju ti nkan bi ọgbọn ọdun sẹyin. Pẹlu gbogbo wahala yi naa ni aarẹ Bola Tinubu wọgile ẹkunwo owo epo bẹntiroo ti idẹnukọlẹ Naira naa si tun da kun inira yii. Apo irẹsi aadọta kilogiramu  lọja ti wọn le fi bọ idile ẹlẹni mẹwaa laarin oṣu kan ti di ẹgbẹrun mẹtadinlọgọrin Naira bayii. Alekun bi ida aadọrin ninu ida ọgọrun lo deba iye owo rẹ to wa ni aarin ọdun to kọja ti eleyi si kọja iye owo oṣu ọpọ idile ni Naijiria. Ọwọngogo yi to mu kawọn eeyan maa tiraka lati ri ounjẹ jẹ lo ṣokunfa tawọn kan fi ṣe iwọde ifẹhonuhan lawọn ipinlẹ kọọkan lori bi ilu ṣe le. Ni ipinlẹ Niger awọn oluwọde gbegi dina ti wọn si gbe iwe pelebe lọwọ ti wọn kọ sibẹ pe ọwọngogo nkan fẹ ẹ gbẹmi lọrun awọn. Ko pẹ si igba naa ni iwọde mii waye ni Kano . Eleyi mu ki Gomina Aba Kabir Yusuf gba wi pe lootọ ni ebi wa nilu to si ni o di dandan lati wa nkan ṣe si. Ọna abayo ko ti waye ṣugbọn awọn araalu n dẹmi de jijẹ afafata. Hajiya Rabi Isah to fi Kano ṣe ibujoko sọ fun BBC pe ti kii ba ṣe ti irẹsi yi, ebi ki ba pa oun ati awọn ọmọ tori ipa awọn ko ka irẹsi mii. ''Ẹgbẹrun mẹrin ni wọn n ta ike ọda iresi ti ipa mi ko ka. Afafata ti owo rẹ jẹ ẹgbẹru meji Naira laa n jẹ.'' Ike ọda irẹsi yi to idile kan jẹ lojumọ ni ipinlẹ Kano ''Ti ko ba si irẹsi afafata yii, a ti bọ idile mi ko ba jẹ inira nla.'' Pupọ awọn to n ta irẹsi naa lo si ti mọ iyatọ yi lara. Saminu Uba, to n ṣiṣẹ ni ọja Medile ni Kano sọ pe aje n bugba jẹ pẹlu irẹsi afafata yi. ''Ọpọ ni ko ni ikapa lati ra ojulowo irẹsi ti wọn a si maa wa sọdọ wa lati wa ra tiwa ti owo rẹ ko gunpa ti ko si dun'' Ọkan lara awọn onibaara  Hashimu Dahiru sọ pe lootọ lawọn eeyan n wa ọna mii lati fi ri ounjẹ jẹ. ''Iye owo nkan lọja kọja agbara - laarin oṣu meji pere gbogbo nkan ti gbowo lori'' ''Ọpọ wakati lawọn iyawo wa fi n yọ okuta ninu irẹsi yii ki wọn to se e. Ti wọn ba se e tan gaa-an, ko tun ni dun. Amọ ọmọ ṣe o yo lọrọ to wa nilẹ yii'' Ileeṣẹ aarẹ lawọn n gbiyanju lati dẹkun ọrọ ebi yii to fi mọ pinpin nkan ounjẹ bi irẹsi, ọka baba, agbado wooro ọgọrun tọọnu lọna ati mu iye owo nkan walẹ lọja. Ọkan ninu awọn amugbalẹgbẹ aarẹ, Bayo Onanuga mu inu bi awọn araalu nigba to sọ pe Naijiria wa lara awọn orileede ti igbe aye rọrun nipa iye ti wọn n na lojumọ. Iṣoro ọwọngogo nkan yii ko sẹṣẹ bẹrẹ labẹ ijọba Tinubu. Labẹ ẹni to jẹ ṣaaju rẹ, Muhammadu Buhari, ijọba igba naa fofin de gbigbe irẹsi wọle lati ilẹ okeere ki awọn agbẹ baa le dako irẹsi labẹle. Ṣugbọn ipa awọn agbẹ ko ka a lati pese iye irẹsi to le to araalu jẹ. Irẹsi lati Thailand ni Naijiria  n gbe wọle lowo pọọku Tinubu ti faaye gba gbigbe ounjẹ wọle ṣugbọn idẹnukọlẹ Naira loju dọla ti mu ki gbigbe irẹsi wọlẹ di iṣoro nla.
Wo kókó tó wà nínú òfin àtúnṣe ìdókòwò epo rọ̀bì àti gáàsì tí Tinubu buwọ́lù,Aarẹ orilẹ ede Naijiria, Bola Tinubu buwọlu iwe aṣẹ lori atunṣe idokowo epo rọbi ati gaasi ni Naijiria ni Ọjọru. Oludamọran fun aarẹ lori ọrọ iroyin, Ajuri Ngelale ṣalaye ninu atẹjade to fi sita pe Aarẹ Tinubu gbe igbesẹ yii lati mu irọrun ba idokoowo ni Naijiria. Ngelale ni ofin ti Tinubu buwọlu yii yoo jẹ k'awọn olokoowo epo rọbi ati gaasi nilẹ Africa maa fẹ maa ṣowo pẹlu orilẹ ede Naijiria. Agbẹnusọ aarẹ tun fikun ọrọ rẹ pe igbesẹ yii yoo mu eto ọrọ-aje Naijiria gboro sii fun anfani awọn araalu. Wọnyii ni awọn koko to wa ninu iwe aṣẹ atunṣe idokowo epo rọbi ati gaasi ti Tinubu buwọlu: Ngelale sọ pe ileeṣẹ ijọba to n ri si eto iroyin ati ọgbọn inu yoo fi ẹkunrẹrẹ awọn koko yii lede laipẹ. Ileeṣẹ ijọba to n ri si eto idajọ, ẹka ijọba to n ri si eto iṣuna ati ti epo rọbi to fi mọ ileeṣẹ ijọba to n ṣagbatẹru eto iṣuna ati ọrọ-aje wa lara awon ileeṣẹ ijọba to ṣiṣẹ lori awọn koko to wa ninu ofin tuntun ti Tinubu buwọlu yii. Ileeṣẹ ifọpo rọbi NNPCL, ajọ FIRS to n pawo wọle fun ijọba ati ajọ NMDPRC to n ri ọrọ epo rọbi lori ilẹ ati ninu omi l'awọn ẹka ijọba mii to ṣe agbekalẹ ofin tuntun lori idokoowo gaasi ati epo rọbi.
Àwọn wo ló maa jẹ ànfààní N25,000 tí ìjọba àpapọ̀ fẹ́ẹ́ pín fáwọn aráàlú?,Ijọba orileede Naijiria ti gbe awọn amuyẹ ti araalu gbọdọ ni, ko to di pe wọn le jẹ anfaani owo iranwọ ẹgbẹrun marundinlọgbọn (N25,000) naira ti wọn fẹẹ gbe sita. Owo naa ni ijọba sọ pe idile mẹẹdogun ni yoo jẹ anfaani yii, ati pe wọn gbọdọ ni awọn amuyẹ to ba ilana ti wọn ka silẹ mu, bi igbe aye irọrun ṣe n le koko. Bi awọn araalu ṣe n pariwo pe ilu ko fararọ, Aarẹ Bọla Tinubu ti sọ pe niṣe ni wọn yoo bẹrẹ sii fi awọn owo naa ranṣẹ sinu apo ile ifowopamọ awọn alaini ati awọn to ku diẹ kato fun. Ko to di pe wọn da awọn eto owo iranwọ to wa nita tẹlẹ duro, ọmọ Naijiria ti ko din ni miliọnu mẹta ni wọn ti n jẹ anfaani naa. Ṣugbọn nitori awọn nnkan ti ko fararọ niluu, ijọba ni lati kede idaduro awọn eto iranwọ naa, sibẹ ijọba ni awọn fẹẹ le alekun awọn to n jẹ anfaani yii si idile miliọnu mẹẹdogun. Minisita fọrọ eto iṣuna ati alakoso minisita fọrọ eto ọrọ aje, Wale Ẹdun ninu ifọrọwerọ to ṣe laipẹ yii pẹlu ileeṣẹ amohunmaworan Channels jẹ ko di mimọ pe araalu to ba fẹẹ jẹ anfaani gbọdọ ni nọmba idanimọ apapọ ti a mọ si National Identification Number (NIN). Lara awọn amuyẹ miran to tun mẹnuba ni pe awọn to ba maa jẹ anfaani yoo tun ni nọmba idanimọ ile ifowopamọ, iyẹn Biometric Verification Number (BVN) ati foonu alagbeka. Ẹdun ni eyi ni lati rii pe owo naa de ọdọ awọn ti ijọba ni lerongba, ki magomago ma si lọ wọnu eto ọhun. O tẹsiwaju pe apapọ owo ti idile kọọkan yoo gba jẹ ẹgbẹrun marundinlọgọrin (N75,000) naira. “Ẹgbẹrun marundinlọgbọn ni idile kọọkan yoo gba laarin oṣu kan, idile kan si gbọdọ ni eeyan marun-un, ki eto naa le kari fun oṣu mẹta. Idile miliọnu mẹẹdogun ni yoo gba owo yii fun oṣu mẹta, eyi ti apapọ rẹ jẹ idile marundinlọgọrin.” Yatọ si eyi, Minisita fọrọ eto iṣuna tun ṣalaye siwaju pe ijọba tun fẹẹ ṣe iranwọ fawọn oniṣẹ ọwọ, oniṣowo, ọdọ, olokoowo kekeeke, awọn obinrin ati awọn oni worobo. O ni ẹgbẹrun lọna aadọta (N50,000) naira ni awọn wọnyi yoo gba gẹgẹ bi owo iranwọ ti wọn ko si ni da a pada. Sibẹ, ilana igbalode ni wọn yoo fi ṣe akọsilẹ awọn ti yoo jẹ anfaani, to fi jẹ pe eeyan ti ko din ni ẹgbẹrun kan lo maa lanfaani ni ijọba ibilẹ 774 to wa kaakiri Naijiria. Aadọta biliọnu ni ijọba ya sọtọ fun eto yii. Ẹdun ni ọna to dara leyi lati fi ṣe iranwọ faraalu lasiko yii.
Mi ò ní gbà kí ọlọ́jà kankan fi ayé ni aráàlù lára nítorí ọ̀wọ́ngógó oúnjẹ – Èwí Ado Ekiti,Latari ọwọn gogo ounjẹ niNaijiria, Ewi ti ilu Ado-Ekiti, Oba Rufus Adeyemo Adejugbe ti bẹrẹ si n ṣabojuto iye owo ounjẹ kaakiri inu ilu Ado-Ekiti. Ewi sọ pe erongba oun ni lati rii pe awọn ọlọja n ta ounẹ ni iye owo ti ko pọ ju ere lọ. Omosio ti ilu Ado-Ekiti, Oloye Opeyemi Abiola lo dari awọn aṣoju awọn oloye lati ri pe aṣẹ Ọba ilu Ado-Ekiti mulẹ lori ọwọn gogo ounjẹ to lọ soke lainidii ninu ọja Okesha ati ọja Bisi, ni ilu Ado-Ekiti. Gẹgẹ bi oloye Abiola ṣe sọ, Kabiyesi Ewi ti ilu Ado-Ekiti gbe igbesẹ akọni naa latari owo ounjẹ to lọ soke bi ọpọ awọn olutaja ṣe mu nkan le fun awọn olugbe ilu Ado Ekiti. Oloye naa kilọ fawọn oniṣowo ati awọn to n ta ounjẹ pe ki wọn ma ṣe ro ti afikun owo epo bẹntiroolu maa ta ọja ni iye owo ti o wu wọn ti o si n mu inira ba awọn araalu. Oloye Abiola tesiwaju ninu ọrọ rẹ pe ọwọngogo ounjẹ ni ilu Ado-Ekiti ko ṣẹyin bi awọn olutaja ati olutunta ṣe mọọmọ gbe owo le ori ọja bi o se wu wọn, eyii lo mu ki Kabiyesi ran awọn oloye rẹ sita lati dẹkun iwa ibajẹ tita ounjẹ ni iye owo ti o ju iye ti o yẹ ki wọn maa taa lọ. O ni “Awọn ọlọja kan sọ pe nnkan ti awọn ra ni ọja oko ni awọn n ta ninu ọja ṣugbọn a mọ pe ko ri bẹẹ. “Wọn le sọ ohunkohun ti wọn ba fẹ sọ, gbogbo ohun ti mo mọ ni pe a fẹ ki awọn eniyan gbadun afẹfẹ ti o dara ti ipinlẹ yii. “A ko fẹ awọn idiyele ọwọngogo ti o pọju awọn ọja ounjẹ.” Oloye Abiola ni lati ọjọ ọja to n bọ, ti wọn ba ri ẹnikẹni ti o n ta ọja ni ọwọngogo, ilu yoo gba ọja rẹ ti awọn yoo si ko gbogbo ẹru ọja irufẹ ẹni bẹẹ lọ aafin Ewi Ado-Ekiti. Awọn olutaja ninu ọja fi idi rẹ mulẹ pe ohun ti awọn ra lati ọja oko ni awọn ninu ọja kaakiri lai gbe owo le ori Ọja rara. Arabinrin Bello Yemisi, to jẹ oniṣowo iṣu sọ fun BBC News Yoruba pe idojukọ ati iye owo ti wọn fi n ko iṣu lati Abuja de ilu Ado-Ekiti lo mu ki owo iṣu gbowolori diẹ, ti oun si n ta ni owo ti ko gunpa. Yemisi wa parọwa si ijoba ipinlẹ ati apapọ lati wa nkan ṣe si ọrọ owo epo bẹntiroolu to mu gbogbo nnkan wọn gogo ni Naijiria. Onisowo miran to n ta ẹfọ, Victoria Adedeji naa ṣalaye idojukọ rẹ lori bi awọn oloko ko ṣe fẹ ta ọja mọ fun awọn to n tun ta, ti wọn si n gbe wa ta funra wọn ninu ọja lomu ki wọn maa ta fun awọn lowo nla lati ọdọ awọn oloko funra ra wọn. Oniṣowo elubọ kan Suliyat Arowolo rawọ ẹbẹ si awọn oloye lati je ki ohun ko ọja elubọ ohun pada si ile to ri owo ti wọn ni koun taa ko le pe oju owo toun raa. Ọpo lara awọn to n ra ọja ninu ọja Okesa Ado-Ekiti gboriyin fun Ọba Ewi Ado fun igbesẹ akọni lati mu igbe aye irọrun ba awọn olugbe Ado lati rii pe iye owo ti wọn n ounjẹ dinku. Omolola Adejugbe, ọkan lara awọn araalu ṣalaye pe igbese Ewi ti ilu Ado Ekiti dara pupọ lati mu igbe aye irọrun ba awọn mẹkunnu, onile ati alejo ni ilu Ado to si parọwa si awọn olori ilu ni Naijiria lati ṣe bakanna.
Kò sí nǹkan tó ṣe ọpọlọ mi - Joe Biden,Aarẹ orilẹede Amẹrika Joe Biden ti binu bu ẹnu atẹlu iwadii kan to sọ pe o se awọn asiri nla kan mọkumọku ati o n  gbagbe lati ranti awọn nnkan. Ninu ọrọ to ba awọn akọroyin sọ ni irọlẹ Ọjọbọ, ọjọ kẹjo oṣu keji, Biden tẹnu mọ pe. “Ko si nkankan to mu ọpọlọ mi.” O ni iroyin ofege ni iroyin to ni lati igba ti ọmọ rẹ ti jade laye lo ti n tiraka lati ranti nkan. “Bawo lo se hu iru nnkan bayii jade?” Agbẹjọro ẹka idajọ, Robert Hur lo ipinnu pe ki Biden ma se itọju awọn iwe to dirọ mọ ileeṣẹ ologun ati idunadura Afbghanistan lasiko to jẹ igbakeji Aarẹ Iwadii naa ni Aarẹ ni isoro lati ranti nnkan Nigba to n ba awọn akọroyin sọrọ, Job Biden ni inu ko dun si iwe ti wọn gbe sita yii nitori ko bojumu. “Nigba ti wọn ba bimi ni ibeere yii, mo ma ro pe ko si nnkan to kan wọn nibẹ “N ko nilo ẹnikẹni lati ran mi leti igba ti o [Beau Biden] ku. Biden ni isẹ ilu pọ ni ọwọ oun ti oun ko si
Èèyàn tó lé ní 90 ni ìjì líle inú yìnyín ti ṣekúpa ní America,O le ni aadọrun eeyan ti iji lile inu yinyin ti ṣekupa bayii laarin ọsẹ kaakiri orilẹede America. Mẹẹdọgbọn ninu awọn eeyan naa ni wọn ku ni Tennessee nigba ti mẹrindinlogun jẹ Ọlọrun ni pe ni Oregon nibi ti ofin konle o gbele si wa nita latari iji lile inu yinyin to n fẹ nibé. Ẹgbẹẹgbẹrun eeyan ni wọn ti wa ninu okunkun birimu bayii kaakiri orilẹede America latari oju ọjọ ti ko dara. Bo tilẹ jẹ pe ni Tennessee ati Oregon lawọn eeyan ti ku ju, iji lile naa tun ṣọṣẹ ni Mississippi, Illinois, Pennsylvania, Washington, Kentucky, Wisconsin, New York, New Jersey atawọn ilu mii naa. Niluu Portland ni Oregon l'Ọjọbọ to kọja, eeyan mẹta ni ina gbe ti wọn si ti ibẹ ku lẹyin ti iji lile wo opo ina le ọkọ ti wọn wa ninu rẹ lori. Amọ, ọmọ ikoko kan to wa ninu ọkọ naa moribọ ni tiẹ. Eeyan marun un mii ku laarin ọjọ mẹrin niluu Seattle gẹgẹ bi ileeṣẹ iroyin Associated Press ṣe sọ. Ni Mississippi, wọn ti rọ awọn awakọ lati dẹkun ọkọ wiwa ayafi to ba nilo. Bakan naa ni wọn kilọ fun wọn pe ki wọn maa ṣe akiyesi yinyin dudu loju titi. Koda, awọn ile ẹkọ giga fasiti ti sun iwọle awọn akẹkọọ siwaju nitori oju ọjọ ti ko dara. Awọn to ti ku ni ipinlẹ naa ti di mọkanla bayii lẹyin tawọn mẹta mii tun jẹ Ọlọrun nipe lọjọ Aiku to kọja. Iṣoro omi ṣi n koju awọn eeyan Tennessee nibi ti ẹgbẹrun lọna irinwo eeyan ko ti ri omi lo latari egboro omi to bẹ ni Memphis. Omi inu igo lawọn eeyan n mu, oun naa ni wọn n fi fọ eyin ti wọn si tun n fi fọ abọ pẹlu. Koda, omi inu igo yii naa ni wọn fi n dana ounjẹ. Omi yii naa ni ọpọ ile ounjẹ n fun awọn onibara wọn lọjọ Aiku to kọja. Bo tilẹ jẹ pe ọpọ agbegbe ti iji lile inu yinyin sọ si okunkun lo ti pada ni ina bayii, awọn agbegbe kan si wa ti wọn ko tii ni ina di akoko yii.
Lẹ́yìn àádọ́ta ọdún, Amẹrika tun wọnú Òṣùpá,Ileeṣẹ aladani kan nilẹ Amẹrika lo ti fi itan tuntun balẹ pẹlu bi irinṣẹ wọn ti wọn pe ni spacecraft ṣe balẹ sinu Oṣupa lẹyin bi aadọta ọdun le sẹyin ti iru ẹ ti ṣẹlẹ gbẹyin. Gẹgẹ bi a ṣe gbọ, ileeṣẹ to fikalẹ si ilu Houston ti wọn pe orukọ rẹ ni Intuitive Machines ni wọn ran Odysseus Robot wọn lọ sinu Oṣupa, to si balẹ sibẹ gẹgẹ bi erongba wọn. Ọdun 1972 ni iru nnkan bayii ti ṣẹlẹ gbẹyin nilẹ Amẹrika nigba ti ikọ ti wọn pe ni Apollo gbe iru igbesẹ naa, ti ẹrọ wọn si balẹ sori iyẹpẹ to wa ninu Oṣupa, eyi ti wọn pe ni Lunar Soil. Idunnu nla lo jẹ fun awọn alaṣẹ, alakoso ati gbogbo oṣiṣẹ ileeṣẹ Intuitive Machines wi pe awọn naa tun le fi itan tuntun miran balẹ, eyi to fun wọn ni ireti pe ko si ohun ti wọn ko tun le ṣe nilẹ Amẹrika. Itosi agbegbe kan tri wọn pe ni Lunar South Pole la gbọ pe ẹrọ Odysseus Robot naa balẹ si, to si gba awọn alabojuto rẹ ni ọpọlọpọ iṣẹju ko to di pe wọn le fidi rẹ mulẹ pe o ti balẹ lotitọ. Aami kan ni wọn lo sọ pẹlu ẹrọ ti wọn fi n tọpinpin rẹ, eyi gan-an lo fun wọn ni aridaju pe Spacecraft wọn ti de ibi to n lọ. Tim Crane to jẹ alabojuto fun ileeṣẹ naa sọ pe “Ohun ti a le fidi rẹ mulẹ, lai ṣiyemeji ni pe irinṣẹ wa ti balẹ silẹ ninu Oṣupa, a si ma maa mọ bi nnkan ṣe n lọ nibẹ.” Ajọ to n ṣakoso Space nilẹ Amẹrika, iyẹn Nasa sọ pe awọn ti gba yara ninu Odysseus fun awọn irinṣẹ igbalode mẹfa ọtọọtọ. Loju ẹsẹ ti iroyin naa jade ni alakoso wọn, Bill Nelson ti ki ileeṣẹ Intuitive Machines ku oriire itan tuntun ti wọn ṣẹṣẹ fi balẹ, bẹẹ lo sọ pe aṣeyọri nla lo jẹ. “Ilẹ Amẹrika tun ti pada sinu Oṣupa.” “Loni, fun igba kọkọ ninu itan igbesi aye ẹda, ileeṣẹ aladani – ileeṣẹ ilẹ Amẹrika – ran irinṣẹ wọn lọ soke nibẹ yẹn. Oni yii si fi han nipa agbara ati ileri ajọ Nasa nipa ibaṣepọ pẹlu awọn ileeṣẹ aladani.” Agogo mọkanla kọja iṣẹju mẹtalelogun (23:23 GMT) ni wọn sọ pe Odesseus naa balẹ sinu Oṣupa. Wọn ni ko kọkọ si ami kankan nigba to balẹ, ṣugbọn nigba to maa to iṣẹju meloo kan, ami sọ, ami naa si jẹ eyi to n daku-daji, to fi jẹ ki wọn mọ pe o ti de ibi to n lọ, pẹlu awọn aworan to tun fi ranṣẹ. Lẹyin bi wakati diẹ. Odysseus naa bẹrẹ sii ṣalaye awọn ohun to n ṣẹlẹ ninu Oṣupa, to si tun jẹ ki wọn mọ pe ohun duro bo ti yẹ.
Àǹfàání tó wà nínú fífi iyọ̀ sínú 'Tea' tó o fẹ́ mu,Awọn eeyan ilẹ Gẹẹsi a maa kan sara si arawọn pe awọn jẹ onimọ nipa pipo ohun mimu nii taa mọ si tea. Lojumọ kan o kere tan, wọn a maa mu ọgọrun miliọnu ife tea. Amọ onimọ sayẹnsi kan to wa ni America ti da si ọrọ tea pipo to si ni oun ti ri aṣiri eroja kan ti yoo jẹ ki awọn eeyan maa gbadun tea mimu ju ti atẹyinwa lọ. Aba to mu wa ni pe ki wọn maa fi iyọ sinu tea ki wọn to da sọna ọfun. Ọjọgbọn Michelle Francl lo ṣe iwadii lori ọrọ yi to si ti n da awuyewuye silẹ eyi to mu ki ileeṣẹ okere ilẹ Amẹrica ni ilẹ Gẹẹsi da si ọrọ naa. Iwadii fi han pe kii ṣe igba akọkọ ree ti ọrọ iyọ ti rapala wọn inu tea tawọn eeyan  n po mu. Ọjọgbọn Francl salape pe awọn eeyan ilẹ China ti ṣaaju sọrọ nipa fifi iyọ sinu tea ti akọsilẹ rẹ si wa. Eyi ni Ọjọgbọn Francl ṣamulo lati peelo eroja rẹ. ''Ohun to yatọ ni imọ ti a ni nipa rẹ gẹgẹ bi onimọ apopọ kẹmika, Chemistry.'' O ṣalaye pe iyọ a maa ṣe idiwọ fun ẹya ara to maa  n jẹ ki tea koro lori ahọn ni paapa  ti eeyan ba po o gbona daada. O ni ti eeyan ba fi iyọ kinkini si,  yoo pa eyikeyi ikoro to ba wa ninu adun ohun mimu naa rẹ. Ko dabi ki eeyan fi sugar si tea. Ẹru kan n ba awọn eeyan pe wọn yoo gbọ adun iyọ ninu tea ti wọn ba fi si'' O rọ awọn to nifẹ si tea mimu ni ilẹ Gẹẹsi lati fi ọkan mimọ tẹle iwadii toun ṣe. Iwadii yi wa ninu iwe kan to pe orukọ rẹ ni '' The Chemistry of Tea'' ti Royal Society of Chemistry ṣe agbejade rẹ. ''Ko si aburu nibi ka maa ṣe agbeyẹwo lorisi. Emi gaan ṣe ayẹwo lorisi ki n to gbe jade '' Ọjọgbọn Francl bẹrẹ si ni nifẹ si tea lati igba ti mama rẹ po fun nigba to wa ni ọmọ ọdun mẹwaa. Ọtọọtọ ni bi onikaluku ṣe nifẹ si tea rẹ ni pipo. Amọ Ọjọgbọn Francl mu amọran wa wi pe ki awọn eeyan maa fi ewe tea po tea wọn dipo baagi olokun ki wọn si po pọ daada ki miliki ati omi baa le dapọ mọ arawọn ninu rẹ. O tun mu aba wa pe ki awọn eeyan maa kan omi oronbo sinu tea wọn. Bakan naa lo ni ki wọn gbe miliki ra ina diẹ ki wọn to o da sinu tea. Amọ amọra pataki to mu wa ni pe ki awọn eeyan ma ṣe fi microwave mu tea wọn gbona. ''Kii fun ara lokun bẹẹ si ni adun rẹẹ kii jade daada'' Ileeṣẹ aṣoju America ti bọ si oju opo Twitter lati sọ pe ''A fẹ sọ di mimọ pe kii ṣe ilana America ni pe ki wọn maa fi iyọ si ohun mimu ti ọpọ nifẹ si ni ilẹ Gẹẹsi. A ko si ni faramọ ilana yi lailai'' Igba akọkọ kọ ni yi ti ọrọ Tea yoo da họwuhọwu silẹ laarin awọn orilẹ-ede mejeeji. Ni 1773 awọn oluwọde nilu Bosto Massachusetts fi ibinu da apoti ọọdunrun ti tea kun inu rẹ sinu odo ni ifẹhonuhan ati atako owo ori ti ilẹ Gẹẹsi n gbe le wọn lori. Iṣẹlẹ yi jẹ eleyi to lamilaaka to si jẹ atọna ija ominira America lọwọ ilẹ Gẹẹsi nigba naa lọhun. ''Mi o si wa  gbero lati da wahala silẹ laarin orileede mejeeji'' Bẹẹ ni ọjọgbọn Bryan Francl ti ilẹ ẹkọ Bryn Mawr to wa ni Pennsylvania ṣe sọ fun BBC. ''Awọn eeyan ko jẹ ki n rimu mi ninu imeeli mi .Mi o lero pe mo maa ji lowuro lati ri wi pe awọn eeyan n sọrọ nipa fifi iyọ sinu tea wọn'
Ilé ẹjọ́ tó ga jù ní Colorado yọ ọwọ́ Trump kúró nínú ìdìbò 2024,Ile ẹjọ to ga julọ nipinlẹ Colorado, lorilẹede America, lo ti dajọ pe Donald Trump ko le kopa ninu idibo aarẹ ọdun to n bọ nipinlẹ naa. Igbimọ ẹlẹni meje ile ẹjọ naa ni mẹrin ninu wọn wi pe Trump ko lẹtọ lati kopa ninu idibo naa nitori iwa iditemọjọba to hu ni bii ọdun mẹta sẹyin. Ẹwẹ, idajọ yii ko da Trump duro lati kopa ninu idije naa lawọn ipinlẹ miran. Igbimọ ipolongo ibo fun Ọgbẹni Trump lo ni awọn yoo kọja siwaju ile ẹjọ to ga julọ lorilẹede America lati kọ idajọ naa ti wọn juwe bii ohun to ni aleebu. Ninu idajọ ọhun ni awọn adajọ ti darukọ eto idibo abẹle ti ẹgbẹ oṣelu Republican lọjọ karun oṣu kẹta, ọdun to n bọ lati yan oludije sipo aarẹ lẹgbẹ naa, amọ ti idajọ naa le nipa ni Colorado lori idibo apapọ ti yoo waye loṣu kọkanla. Eyi ni igba akọkọ ti wọn yoo lo abala kẹta ninu atunṣe kẹrinla si ofin ilẹ America lati fi da oludije sipo aarẹ kọkan duro. Idajọ naa, ti wọn gbe kalẹ lọjọ iṣẹgun, ti wọn si ti gba idaduro imulo rẹ titi di igba ti ipẹjọ kotẹmilọrun yoo waye loṣu to n bọ, ni imuṣẹ rẹ ko kọja ipinlẹ naa. Awọn adajọ naa kọ sinu idajọ wọn pe “Lasan kọ la gunlẹ si ikorita yii, a wo gbogbo ibeere to wa niwaju wa finnifinni. “Bakan naa la ro arojinlẹ lori ṣiṣe amulo ofin lai bẹru tabi ṣe ojuṣaaju, ati lati maṣe jẹ ki ohun tawọn araalu n sọ o yi ohun ti ofin sọ pada.” Idajọ yii lo tako ohun ti ile ẹjọ kan ni Colorado sọ ṣaaju pe ọrọ iditemọjọba ti wọn sọ ni atunṣe kẹrinla si ofin ilẹ naa ko ni ohunkohun ṣe pẹlu awọn aarẹ nitori pe ko si orukọ awọn aare nibẹ. Idajọ ile ẹjọ giga Colorado ni ko le bẹrẹ iṣe titi di ọjọ kẹrin, oṣu Kinni, ọdun 2024, to jẹ adọla ọjọ ti wọn gbọdọ tẹ iwe idibo abẹle nipinlẹ naa. Steven Cheung, to jẹ agbẹnusọ fun ikọ ipolongo ibo Trump, tabuku awọn adajọ naa to jẹ pe gomina ẹgbẹ Democrats lo yan wọn sipo. Cheung wi pe “Awọn adari ẹgbẹ oṣelu Democrat ni ọkan wọn ko balẹ mọ nitori bi Trump ṣe n gbajumọ sii to si n lewọ iwaju ninu awọn ibo ori ayelujara. “Won ko nigbagbọ ninu ijoba Biden mọ, wọn wa n ṣe gbogbo nkan ti wọn lee fi da awọn oludibo duro lati ma lee le wọn kuro lori aleefa loṣu kọkanla ọdun to n bọ.” Cheung fi kun pe awọn agbẹro Trump yoo fiwe ṣọwọ sileẹjọ to ga julọ l’America laipẹ, nibi ti awọn kọnsafetifu ti jẹ mẹfa si mẹta. Awọn to n ṣe agbatẹru ipadabọ Aarẹ Biden ni ko sọ ohunkohun nipa idajọ naa, amọ agba ọjẹ ninu ẹgbẹ oṣelu Democrat to si nii ṣe pẹlu ipolongo ibo Biden wi pe idajọ naa ṣegbe lẹyin awijare ẹgbẹ wọn pe akọlu to waye ni Capitol lo jẹ iditẹmọjọba. O fi kun pe eyi yoo jẹ ki ẹgbẹ wọn o lee ṣe afihan iyatọ nla to wa laarin Aarẹ Biden ati Ọgbẹni Trump. Ẹwẹ, awọn aṣofin to jẹ ọmọ ẹgbẹ Republican lo ti tabuku idajọ naa, to fi mọ abẹnugan ile aṣojuṣofin, Mike Johnson, to pee ni “a dọgbọn ṣegbe lẹyin ẹgbẹ kan”. Johnson wi pe “lai fi ti ẹgbẹ oṣelu ṣe, gbogbo ẹni to ba forukọ silẹ lati dibo lo yẹ ko lẹtọ lati lee ṣe atilẹyin fun aarẹ wa tẹlẹ ri ati ẹni to jẹ olubori ninu gbogbo ibo abẹle to n waye lẹgbẹ Republican”. Awọn oludije miran lẹgbẹ Republican naa lo ti bu ẹnu atẹ lu idajọ naa, ti Ọgbẹni Vivek Ramaswamy si wi pe oun yoo kọ lati kopa ninu eto idibo naa ti wọn ko ba gba ki Trump o kopa. Ọgbeni Trump ni ko mẹnu ba ọrọ naa lakoko to n ba awọn oludibo sọrọ ni Iowa lalẹ ọjọ Iṣẹgun, amọ atẹjiṣẹ ti igbimọ ipolongo rẹ fi ranṣẹ sawọn alatitilẹyin rẹ n lo wi pe “bi ijọba apasẹ waa ṣe maa n bẹrẹ ree”. Bakan naa ni ẹgbẹ Republican nipinlẹ Colorado wi pe awọn yoo yọwọ nibi idibo abẹle naa ti idajọ naa ba duro. Atunṣe kẹrinla ni wọn buwọ lu lẹyin ogun abẹle ilẹ America. Abala kẹta ofin naa ni wọn fi gbero lati fofin de awọn to fẹẹ yapa kuro lati ma lee pada sipo ijọba ti wọn wa ti awọn ipinlẹ guusu ba pada darapọ mọ iṣokan America. Wọn lo ofin naa tako aarẹ ‘Confederate States of America’, Jefferson Davis, ati igbakeji rẹ, Alexander Stephens, ti wọn jijọ wa nile aṣofin ki wọn to yapa. Iṣamulo ofin yii ni ko fi bẹẹ wọpọ lati igba naa wa.
Ẹ wo bí ìsìnkú Wigwe, ìyàwó àti ọmọ rẹ̀ ṣe lọ,Ọjọ Ẹti, ọjọ kẹjọ oṣu kẹta 2024 yii ni eto aisun alẹ onigbagbọ waye ni iranti ọga agba ileefowopamọ Access to doloogbe loṣu to kọja, Herbert Wigwe. Aṣepọ leto naa, pẹlu bo sẹ jẹ ọjọ ati asiko kan naa ni wọn ṣeto ọhun fun iyawo Oloogbe, Chizoba pẹlu ọmọ wọn ọkunrin, Chizzy tawọn naa ku lọjọ kan naa pẹlu Wigwe. Ọjọ Eti naa ni wọn gbe oku mẹtẹẹta de sorilẹ-ede Naijiria. Awọn ẹbi, eeyan nla-nla lawujọ lo peju-pese si ile ijọsin RCCG, Tribe of Judah  to wa ni Isiokpo, nijọba ibilẹ Ikwerre, ipinlẹ Rivers ti wọn ṣeto ikẹyin naa. Awọn gomina bii Babajide Sanwo-Olu ati Dapọ Abiọdun naa wa nibi eto yii. Bakan naa ni oniṣowo pataki nni, Aliko Dangote naa wa nibẹ. Awọn yooku ni Nyesom Wike, Oloye James Ibori, Kayọde Fayẹmi ti i ṣe gomina Ekiti tẹlẹ, Wale Ẹdun to jẹ minista ọrọ okoowo ati bẹẹ bẹẹ lọ. Ninu ọrọ Pasitọ David Adeoye to dari eto naa, o rọ awọn eeyan lati huwa ire. O ni ki wọn fasiko yii ronu nipa ohun ti Oloogbe Wigwe gbele aye ṣe, ki i ṣe fun Banki Access nikan, ati fun awujọ ọmọniyan pata. Tẹ o ba gbagbe, ọjọ kẹwaa, oṣu keji ọdun 2024 ni Oloogbe Wigwe, iyawo atọmọ rẹ ọkunrin, padanu ẹmi wọn ninu ijamba ọkọ ofurufu agberapaa to waye ni California, nibi ti awọn eeyan mẹta mi-in naa ti padanu ẹmi wọn.
"Ọkùnrin kan gbé iléeṣẹ́ tẹ́tẹ́ re ilé ẹjọ́ lẹ́yìn tí wọ́n ní àṣìṣe ni N510bn tó jẹ,Ọkunrin kan niluu Washington DC lorilẹ ede Amẹrika to ti lero pe oun ti di ọlọla lẹyin to jẹ tẹtẹ owo to le ẹẹdẹgbẹta biliọnu naira, N510bn ti gbe ileeṣẹ tẹtẹ Powerball and DC Lottery re ile ẹjọ́ lẹyin ti wọn sọ pe aṣiṣe lo mu awọn tẹ nọmba rẹ jade pe o jẹ owo naa. Ọkunrin naa ti orukọ rẹ n jẹ John Cheeks sọ pe niṣe ni pajapaja mu oun lara nigba ti oun ri pe tikẹẹti oun jẹ owo gọbọi naa ni oṣu Kinni ọdun 2023. Amọ, nigba ti o mu tikẹẹti naa de ọfiisi ileeṣẹ  tẹtẹ ọhun, wọn ni ko si ohun to jọ bẹẹ. ""Ọkan lara awọn aṣoju ileeṣẹ tẹtẹ ọhun sọ pe tikẹẹti ni ko dara pe ki n lọ sọnu,"" Cheeks ṣalaye fun BBC. Eyi gan un lo jẹ ki Cheeks lọ gba amofin. Ni bayii, o ti gbe ileeṣẹ tẹtẹ naa lọ si ileẹjọ, o si n beere fun owo gbamabinu ati ele lori N510bn naa. Gẹgẹ bi iwe olujẹjọ ṣe sọ, ileeṣẹ Powerball ati agbaṣẹṣe ileeṣẹ tẹtẹ, Taoti sọ pe aṣiṣe naa waye latari ẹrọ tawon n lo ti ko ṣiṣẹ daadaa. Ọkan lara awọn oṣiṣẹ ileeṣẹ ọhun sọ pe ni ọjọ kẹfa oṣu Kinni ọdun 2023 to jẹ ọjọ ti Ọgbẹni Cheeks ra tikẹẹti rẹ lawọn n ṣe àyẹwò ẹrọ itakun agbaye ileeṣẹ naa. Iléeṣẹ́ naa fikun ọrọ rẹ pe nọmba tikẹẹti Cheeks wa lara awọn nọmba t'awọn fi ayẹwo lọjọ naa. Wọn ni àwọn nọmba yii ti wa lori itakun ayelujara awọn fun ọjọ mẹta to fi di ọjọ kẹsan an oṣu Kinni. Ileeṣẹ tẹtẹ Powerball ati agbaṣẹṣe Taoti kọ lati da BBC lohun lori ọrọ naa. Ẹsun onikoko mẹjọ ni Ọgbẹni Cheeks fi kan ileeṣẹ tẹtẹ yii bẹrẹ lati aimu adehun ṣẹ, aika-nkan-si, mimu ẹni jiya si ara, to fi mọ ẹsun jibiti. Agbẹjọro Cheeks, Richard Edwards sọ pe niwọn igba ti tikẹẹti Cheeks ti wa ni ibamu pẹlu nọmba ti ileeṣẹ tẹtẹ naa gbe jade, o lẹtọọ lati gba owo tabua yii. Bi bẹẹ kọọ, agbẹjọro Cheeks ni o lẹtọọ lati gba owo gba mabinu fun iwa aibikita ti ileeṣẹ tẹtẹ naa hu. ""Ẹjọ ti a pe n beere ibeere lori iduro daadaa ati isotitọ awọn ileeṣẹ onitẹtẹ pẹlu iru aṣiṣe ti ileeṣẹ Powerball and DC Lottery sọ pe o ṣẹlẹ yii,"" agbejoro Evans lo sọrọ yii fun BBC. Ọgbẹni Cheeks sọ fun BBC pe ""mo mọ wi pe idajọ ododo yoo waye,"" o tun fikun ọrọ rẹ pe owo yii yoo mu igba ọtun ba igbe aye oun ati ẹbi oun. Erongba Ọgbẹni Cheeks ni lati ṣi banki ti yoo maa ran awon eeyan to n wale lọwọ, ti ba jare nile ẹjọ. Wọn ti sun igbẹjọ si ọjọ ketalelogun oṣu Keji ọdun yii."
Akọ̀wé ìjọba Amẹ́ríkà, Anthony Blinken ṣàbẹ̀wò sí Tinubu,Ààrẹ orílẹ̀ èdè Nàìjíríà, Bola Tinubu lọ́jọ́ Ìṣẹ́gun gbàlejò Akọ̀wé ìjọba Amẹ́ríkà, Anthony Blinken ní ilé ìjọba Aso Rock, Abuja. Blinken balẹ̀ sí Nàìjíríà fún ìpàdé láti mú kí ìbáṣepọ̀ tó wà láàárín orílẹ̀ èdè Amẹ́ríkà àti Nàìjíríà tún lè gbòòrò si. Nàìjíríà wà lára àwọn orílẹ̀ èdè ilẹ̀ Adúláwọ̀ mẹ́rin tí Blinken ṣe àbẹ̀wò sí. Yàtọ̀ sí Nàìjíríà, Blinken tún ṣàbẹ̀wò sí Ivory Coast, tí yóò sì tún lọ sí Cape Verde àti Angola. Nígbà tó ń bá àwọn akọ̀ròyìn sọ̀rọ̀ lẹ́yìn ìpàdé rẹ̀ pẹ̀lú Tinubu, Blinken ní Amẹ́ríkà ní ìfarajìn láti túnbọ̀ tẹ̀síwájú ìrànlọ́wọ́ rẹ̀ láti rí dájú pé ètò ààbò fẹsẹ̀ rinlẹ̀ ní Nàìjíríà. Ó ní àwọn yóò tún tẹ̀síwájú láti máa ṣe àtìlẹyìn fún Nàìjíríà lórí gbígbógun ti àwọn ikọ̀ agbéṣùmọ̀mí. Ó ṣàlàyé pé ó pọn dandan fún ìjọba láti mú ààbò ẹ̀mí àti dúkìá àwọn ènìyàn ní òkúnkúndùn. Bákan náà ló ní àwọn iléeṣẹ́ ilẹ̀ Amẹ́ríkà kan àtàwọn aládàni ti ṣetán láti wá dókoòwò ní Nàìjíríà. Ó fi kun ọ̀rọ̀ rẹ̀ pé àwọn iléeṣẹ́ nípa ìmọ̀ ẹ̀rọ ló ti ṣetán láti kún Ààrẹ Tinubu lọ́wọ́ nípa pípèsè iṣẹ́ tó lé ní mílíọ̀nù kan nínú ìmọ̀ ẹ̀rọ ìgbàlódé èyí tí Tinubu ń gbèrò láti pèsè. Ó wòye pé fífòpin sí ìwà àjẹbánu yóò ṣe ìwúrí fún àwọn tó bá fẹ́ dókoòwò ní Nàìjíríà láti gbé okoòwò wọn wá. Bẹ́ẹ̀ náà ló tún tẹmpẹlẹmọ pé lóòótọ́ ni àwọn ìgbésẹ̀ Ààrẹ Tinubu ń fa ìnira fún àwọn ará ìlú lọ́wọ́ lọ́wọ́, ó ní àwọn máa kún ìjọba lọ́wọ́ láti pèsè àwọn nǹkan tí yóò mú ìnira náà dínkù fún àwọn ọmọ Nàìjíríà. Blinken yóò tún ṣèpàdé pẹ̀lú àwọn olùdókoòwò ní ìpínlẹ̀ Eko lọ́jọ́rú kó tó kúrò ní Nàìjíríà.
Iléẹjọ́ tó ga jùlọ yóò bẹ̀rẹ̀ àgbéyẹ̀wò lórí bóyá Trump lè dupò ààrẹ America,Ile ẹjọ to ga julọ ni America sọ pe awọn yoo  joko gbẹjọ kan to lamilaka lori boya Donald Trump le dije dupo aarẹ. Awọn adajọ agba ile ẹjọ naa sọ pe awọn ṣetan lati gbọ ẹjọ kotẹmilọrun ti Trump pe tako idajọ ile ẹjọ to gajulọ nipinlẹ Colorado to sọ pe ko lẹtọ lati dupo aarẹ lọdun 2024. Ni oṣu Keji ọdun yi ni wọn yoo gbẹjọ naa ti idajọ ti wọn ba si gbe kalẹ yoo fẹsẹ rinlẹ jakejado America. Awọn igbẹjọ kan lawọn ipinlẹ meloo kan to ṣe pe wọn gbe kalẹ lati tako ifayegba Trump ko dupo aarẹ lori ẹsun pe o lọwọ ninu iwọde kan ti wọn ṣe si ile aṣofin America lọdun mẹta sẹyin. Ọrọ ti wọn fẹ tu koko rẹ ni boya atunṣe ofin kan to waye nigba ogun abẹle le jẹ okunfa ki Trump fi ma le kopa ninu idibo naa. Ipinnu ileẹjọ to gaju lọ yi lati ṣagbeyẹwo ẹjọ Trump waye lẹyin ti awọn kọmiṣana feto idajọ ipinlẹ mẹtadinlọgbọn pawọpọ kọwe pe ki ile ẹjọ yi wọgile idajọ ile ẹjọ Colorado to ni ki Trump ma dije. Ninu iwe ipẹjọ yi, wọn ni yiyọ orukọ Trump kuro ninu awọn to le dije dupo aarẹ yoo da wahala silẹ. Wọn sọ pe ''Lae si ani ani, yoo da wahala silẹ ninu eto idibo ti yoo gberasọ ni ọsẹ mẹta si asiko yi'' ''Yatọ si eleyi,yoo doju ojusẹ ile aṣofin, ijọba ipinlẹ ati awọn ile ẹjọ bolẹ'' Atunṣe ikẹrinla  ti wọn mu ba iwe ofin America fofin de ''ẹnikẹni to ba lọwọ ninu iwa iditẹgbajọba lati le dije du ipo tabi ko di ipo ijọba apapọ mu'' ṣugbọn awọn agbẹjọro Trump sọ pe ọrọ yi ko kan aarẹ. Awọn agbẹjọro rẹ fikun pe ''idajọ ile ẹjọ Colorado yi tunmọ si pe ọgọrọ ni wọn yoo fofin de lati ma le dibo ni Colorado ti eleyi si le mu ki ọkẹ aimọye padanu anfaani lati dibo jakejado America to ba di itẹwọgba labẹ ofin'' Bakan naa ni Ọgbẹni Trump ti kọwe ipẹjọ tako igbesẹ awọn oṣiṣẹ eleto idibpo to wa ni Maine ti awọn naa fẹ yọ orukọ rẹ kuro lori iwe idibo. Lẹyin ti wọn gbe idajọ yi kalẹ lọjọ Ẹti, akọwe ijọba Colorado Jena Griswold sọ pe oun ti fontẹ lu iwe idibo fun idibo aarẹ to n bọ lọna ati pe orukọ Trump wa nibẹ. Idibo abẹle ti yoo waye ni ipinlẹ kọọkan ni yoo jẹ ki wọn le mọ boya oludije ipo aarẹ yoo le kopa ninu idibo ti yoo waye ni oṣu Kọkanla ọdun. Oṣu kẹta ni wọn yoo bẹrẹ idibo abẹle yi ni Colorado to ṣe deede igba ti ireti wa pe idajọ ẹjọ kotẹmilọrun ti Trump pe yi yoo jade. Arabinrin Griswold sọ ninu atẹjade kan pe ''ile ẹjọ to ga julọ ti gba lati joko lori igbẹjọ naa  orukọ Trump yoo si wa lori iwe idibo nitori eyi'' Idajọ to waye ni Colorado jẹ igba akọkọ ti wọn yoo fi iyipada ikẹrinla si iwe ofin America ṣe atẹgun lati le yọ orukọ oludije ipo aarẹ kuro lori iwe idibo. Igba akọkọ naa ree ti ile ẹjọ to ga julọ  ni America yoo ṣagbeyẹwo alaye lori ohun ti abala ofin yi tunmọ si. Trump ni o  lewaju labẹ asia ẹgbẹ oṣelu Republican to si n palẹmọ lati koju aarẹ Joe Biden nigba keji ninu idibo oṣu Kọkanla. Awọn ileẹjọ ni ipinlẹ Minnesota ati Michigan ti wọgile igbiyanju lati yọ ọwọ Trump lawo ninu idibo aarẹ. Awọn ẹjọ mii to fi mọ ti ipinlẹ Oregon ṣi wa ni ipamọ. Awọn adajọ ileẹjọ to ga julọ ni adajọ mẹta ninu wọn ti Trump yan sipo lasiko to wa lori oye gẹgẹ bi aarẹ America.
Èèyàn kan kú, 21 farapa lẹ́yìn tí àwọn agbébọn ṣíná ìbọn bolẹ̀ níbi àjọyọ̀ kan ní Kansas,Ènìyàn kan tí pàdánù ẹ̀mí rẹ̀ tí àwọn mọ́kànlélógún mìíràn sì ti farapa níbi ìṣẹ̀lẹ̀ ìbọn yínyìn tó wáyé ní Missouri, Amẹ́ríkà lẹ́yìn tí olórí ìlú Kansas ṣe ìwọ́de ìdùnnú ní Super Bowl. Àwọn aláṣẹ ní èèyàn mẹ́jọ nínú àwọn tó fara gbọta náà ni wọ́n wà ní ẹsẹ̀ kan ayé ẹsẹ̀ kan ọ̀run tí àwọn méje mìíràn sì fara gbọta ló lè mú wọn wà ní ipò yìí. Àwọn ọmọdé mẹ́sàn-án ló wà nínú àwọn tó farapa – tí ìrètí sì wà pé wọn yóò padà bọ̀ sípò. Iléeṣẹ́ ọlọ́pàá ní àwọn ti nawọ́ gán àwọn afurasí mẹ́ta tó lọ́wọ́ nínú yínyin ìbọn náà. Nígbà tó ń bá àwọn ènìyàn akọ̀ròyìn sọ̀rọ̀, ọ̀gá àgbà iléeṣẹ́ ọlọ́pàá Kansas, Stacey Graves ní ènìyàn méjìlélógún ló fara gbọta ìṣẹ̀lẹ̀ ìbọn yínyìn náà tí ẹnìkan sì ti jẹ́ Ọlọ́run nípè. Àwọn ọlọ́pàá tó lé ní ọgọ́rin ló wà níbi tí ìṣẹ̀lẹ̀ náà ti wáyé láti mójútó ayẹyẹ náà. Graves ní kété tí ìṣẹ̀lẹ̀ ìbọn yínyìn náà ti bẹ̀rẹ̀ ni àwọn ọlọ́pàá dáhùn láti ṣe àmójútó rẹ̀, tí wọ́n sì ti bẹ̀rẹ̀ ìwádìí le lórí. Iléeṣẹ́ rédíò abẹ́lé kan ní ọ̀kan lára àwọn DJ àwọn, Lisa Lopez pàdánù ẹ̀mí rẹ̀ nínú ìṣẹ̀lẹ̀ náà. Àwọn aláṣẹ ní àwọn tó fara gbọta nínú ìṣẹ̀lẹ̀ náà ni wọ́n ti gbé lọ sí ilé ìwòsàn mẹ́ta. Àgbà nọ́ọ̀sì kan, Stephaine Meyer ní àwọn ọmọdé mẹ́sàn-án tí ọjọ́ orí wọn wà láàárín ọdún mẹ́fà àti ọdún mẹ́ẹ̀dógún tí àwọn náà fara gbọta ni wọ́n ti ń gba ìtọ́jú ní ilé ìwòsàn Children’s Mercy Hospital. Àwọn ilé ìwòsàn mìíràn náà ṣàlàyé pé àwọn ń ṣe ìtọ́jú àwọn èèyàn tí kò fara gbọta àmọ́ tí wọ́n farapa látàrí bí wọ́n ṣe ń ti ara wọn níbi ìṣẹ̀lẹ̀ ọ̀hún. Àwọn aláṣẹ kò dárúkọ àwọn èèyàn tí wọ́n farapa nínú ìṣẹ̀lẹ̀ náà bákan náà ni wọn kò fi orúkọ àwọn afurasí tí wọ́n mú léde. Ọ̀gá ọlọ́pàá, Graves ní ìdí tó fa ìṣẹ̀lẹ̀ ìbọn yínyìn náà kò ì tíì hàn sí àwọn. Òṣìṣẹ́ ètò ààbò sọ fún iléeṣẹ́ ìròyìn CBS pé ìbọn yínyìn ṣeéṣe kó wáyé nígbà tí àríyànjiyàn bá wà láàárín àwọn kan tó sì gba ibẹ̀ di nǹkan ńlá. Àmọ́ wọ́n ní ìṣẹ̀lẹ̀ náà kò ní nǹkankan ṣe pẹ̀lú ìwà ìgbéṣùmọ̀mí. Àwọn iléeṣẹ́ ìròyìn abẹ́lé ní àwọn èèkàn ìlú Kansas ṣì wà níbi ayẹyẹ náà kí ìbọn yínyìn tó bẹ̀rẹ̀ ní èyí tó mú kí ọ̀pọ̀ ènìyàn sá àsálà fún ẹ̀mí wọn. Paul Contreras, ẹni ọdún mẹ́rìndínláàdọ́ta sọ fún iléeṣẹ́ KETV pé òun ṣèrànwọ́ láti mú ọ̀kan lára àwọn tó ń yìnbọn náà kí àwọn ọlọ́pàá tó dé láti mú un lọ. Lásìkò tí àwọn ènìyàn ìlú Kansas ń ṣe ayẹyẹ fún èèkàn ìlú wọn kan lórí àṣeyọrí rẹ̀ níbi ayẹyẹ eré ìdárayà tó gbajúmọ̀ ní Amẹ́ríkà ni ìṣẹ̀lẹ̀ ìbọn yínyìn bẹ̀rẹ̀ níbẹ̀. Mayor ìlú Kansas, Quiton Lucas ní òun àtàwọn ẹbí òun ni àwọn wà papọ̀ kí ìṣẹ̀lẹ̀ ìbọn yínyìn náà bẹ̀rẹ̀, tí ọ̀rọ̀ sì di ẹni orí yọ ó dilé. Bákan náà ló bu ẹnu àtẹ́ lu ìṣẹ̀lẹ̀ náà nínú àẹ̀jáde kan tí wọ́n gbé jáde àti pé gbogbo àwọn ènìyàn òun ló wà ní àláfíà.
Àwọn òmùwẹ̀ ṣàwárí òkú èèyàn méjì lẹ́yìn tí ọkọ̀ ojú omi wó afaára lulẹ̀ ní Baltimore,Wọ́n ti ṣàwárí òkú ènìyàn méjì kan yọ nínú ọkọ̀ ńlá kan tó wà lábẹ́ omi níbi tí afárá Baltimore ti já lulẹ̀. Àwọn òṣìṣẹ́ mẹ́fà tó ń ṣiṣẹ́ lórí afárá náà ló wà lórí rẹ̀ lásìkò tí ọkọ̀ ojú omi ńlá kan fi kọlùú, tí gbogbo wọn sì kó sínú omi. Wọn ṣàwárí àwọn méjì nínú àwọn òṣìṣẹ́ náà lọ́jọ́ tí ìṣẹ̀lẹ̀ láabi yìí wáyé, tí wọ́n sì bẹ̀rẹ̀ sí ní wá àwọn yòókù. Èròńgbà ni pé àwọn yòókù náà yóò ti jẹ́ Ọlọ́run nípè. Mẹ́rin nínú àwọn mẹ́fà tí èròńgbà wà pé wọ́n ti bá ìṣẹ̀lẹ̀ náà lọ ni wọ́n ti fi orúkọ wọn léde. Iléeṣẹ́ ọlọ́pàá Maryland lọ́jọ́rú ní Alejandro Hernandez Fuentes, ẹni ọdún márùndínlógójì àti Dorian Ronial Castillo Cabrera, ẹni ọdún mẹ́rìndínlọ́gbọ̀n ni wọ́n ti rí òkú wọn yọ nínú ọkọ̀ lábẹ́ omi. Àmọ́ àwọn òmùwẹ̀ kò lè tẹ̀síwájú láti máa wá àwọn èèyàn lábẹ́ omi mọ látàrí àwọn nǹkan tó wà lábẹ́ odò náà gẹ́gẹ́ bí àlàyé iléeṣẹ́ ọlọ́pàá. Àwọn méjì míì tí wọ́n ń wá, tí wọ́n sì lérò pé wọ́n ti jáde láyé ni wọ́n gbé orúkọ wọn jáde gẹ́gẹ́ bíi Miguel Luna àti Maynor Suazo Sandoval. Iléeṣẹ́ ilẹ̀ òkèrè Mexico ti ṣáájú sọ pé àwọn ọmọ orílẹ̀ èdè òun méjì ló wà nínú ìkọlù náà àti pé wọ́n rò pé àwọn méjéèjì ti jáde láyé. Ọ̀kan nínú wọn ni Fuentes tí wọ́n ṣẹ̀ṣẹ̀ rí òkú rẹ̀ yìí, tí wọ́n sì ti dóòlà ẹ̀mí ẹ ìkejì ṣáájú. Àwọn aláṣẹ ní ọ̀kan lára àwọn tó ń gbà ìtọ́jú ní ilé ìwòsàn lẹ́yìn tí wọ́n dóòlà ẹ̀mí rẹ̀ nínú odò náà ló ti kúrò nílé ìwòsàn báyìí. Ọ̀pọ̀lọpọ̀ wákàtí ni àwọn tó kọ́kọ́ fẹ́ dóòlà ẹ̀mí àwọn òṣìṣẹ́ mẹ́fà náà ló nínú odò Patapsco lọ́jọ́ Ìṣẹ́gun tí ìṣẹ̀lẹ̀ náà wáyé. Lásìkò tí àwọn àwọn òṣìṣẹ́ náà ń ṣiṣẹ́ láti di kòtò tó wà lórí afárá náà ni ọkọ̀ ojú omi ńlá kan kọlu afárá ọ̀hún tí àwọn òṣìṣẹ́ náà sì já sínú odò. Àwọn aláṣẹ ṣèlérí láti wá òkú àwọn òṣìṣẹ́ náà fún àwọn ènìyàn wọn nítorí wọ́n rò pé gbogbo wọn ti máa dágbére fáyé nítorí ọ̀pọ̀ wákàtí tí wọ́n ti lò nínú omi. Gómìnà Maryland, Wes Moore sọ fún àwọn akọ̀ròyìn lọ́jọ́rú pé gbogbo nǹkan tó bá wà ni àwọn fi máa wá òkú àwọn ènìyàn náà. Àmọ́ ọ̀gá àgbà ẹ̀ṣọ́ ojú omi, Peter Gauthier ní ṣíṣe àwárí àwọn òkú náà kò rọrùn rárá. Ó ní omi tó tutù gidi, tí àwọn pàǹtí láti ara afárá tó já lulẹ̀ náà wà nínú rẹ̀ ni àwọn òmùwẹ̀ ti ń wá àwọn ènìyàn náà. Gautier ní ọkọ̀ ojú omi tó kọlu afárá náà ló gbé epo tó lé ní mílíọ̀nù kan àbọ̀ gálọ́ọ̀nù àti pé àwọn nǹkan tó lè ṣàkóbá fún ara wà lára àwọn ẹrù tí ọkọ̀ ojú omi náà gbé. Jennifer Homendy, alága àjọ tó ń rí sí ààbò ètò ìrìnnà ojú omi ní àwọn kọ̀ǹténà tí àwọn nǹkan tó lè ṣàkóbá fún èèyàn wà nínú rẹ̀ ni àwọn ti ń gbìyànjú láti yọ. Iléeṣẹ́ ètò ààbò ojú omi Amẹ́ríkà ní àwọn fẹ́ lo irinṣẹ́ ńlá láti fi yọ àwọn irin afárá náà tó já sínú omi? Sri Lanka ni ọkọ̀ ojú omi náà ń lọ kó tó pàdánù ìjánu rẹ̀ lójijì, tó sì pè fún ìrànlọ́wọ́ kó tó kọlu afárá Baltimore. Ìwádìí ọkọ̀ ojú omi ṣàfihàn pé kò ju ìṣẹ́jú kan lọ tí ọkọ̀ náà pàdánù ìjánu rẹ̀ ló kọlu afárá náà. Àwọn aláṣẹ ní bí afárá náà ṣe já lé ní ipa lára ètò ọrọ̀ ajé Amẹ́ríkà. Moore ní ó ṣeéṣe kí ẹgbẹ̀rún mẹ́jọ iṣẹ́ fara gbá nínú ìkọlù náà tó sì pè ní àjálù àgbáyé. Ó ní ètò ọrọ̀ ajé Amẹ́ríkà àti ti àgbáyé ló gbára lé ibùdókọ̀ náà. Ó wòye pé ọkọ̀ ojú omi tí iye rẹ̀ tó bílíọ̀nù ọgọ́rin dọ́là ni wọ́n gbé gba ibẹ̀ ní ọdún tó kọjá. Paul Wiedefeld, akọ̀wé iléeṣẹ́ ètò ìrìnnà Maryland tẹmpẹlẹmọ pé ṣíṣe àtúnṣe afárá náà le má wáyé ní kíákíá àmọ́ ó ṣèlérí pé àwọn ń ṣiṣẹ́ láti ri pé wọ́n wá òmíràn fún un láti lè jẹ́ kí ibùdókọ̀ ojú omi náà lè bẹ̀rẹ̀ iṣẹ́ láìpẹ́. Àwọn onímọ̀ ní ó ṣeéṣe kí wọ́n máa pàdánù mílíọ̀nù mẹ́ẹ̀dógún dọ́là lójúmọ́ títí tí wọ́n fi máa tún ọ̀nà mìíràn ṣí. Sẹ́nétọ̀ Maryland, Ben Cardin ní òun ní ìgbàgbọ́ pé orílẹ̀ èdè máa pèsè àwọn nǹkan tí wọ́n nílò láti fi bẹ̀rẹ̀ ṣíṣe afárá míì láìpẹ́.
Àwọn ọmọ ẹgbẹ́ òṣèlú Republican 'fẹ́ pa mí', ọmọ ààrẹ Amẹ́ríkà fọhùn lórí ìgbẹ́jọ́ owó orí tó ń kojú,Ọmọ ààrẹ orílẹ̀ èdè Amẹ́ríkà, Hunter Biden ti fẹ̀sùn kan àwọn ọmọ ẹgbẹ́ òṣèlú Republican pé an fẹ́ pa òun nítorí wọ́n ń w aọ̀nà láti gba ipò ààrẹ lọ́wọ́ bàbá òun. Ó ní èrò wọn ni pé ikú òun máa lágbára fún bàbá òun, Joe Biden láti gbà mọ́ra. Hunter Biden sọ èyí nígbà tó ń bá olórin kan, Moby sọ̀rọ̀ lórí ètò kan èyí tí wọ́n gbé sórí afẹ́fẹ́ lọ́jọ́ Ẹtì. Ṣáájú ni Hunter Biden ti ń kojú ìgbẹ́jọ́ oní ẹ̀sùn mẹ́sàn-án lórí wí pé ó kọ̀ láti san owó orí. Ìwé ìpẹ̀jọ́ oní abala mẹ́rìndínlọ́gọ́ta náà fẹ̀sùn kàn Hunter pé ó kọ̀ láti san owó orí tí iye rẹ̀ tó $1.4m láàárín ọdún 2016 sí ọdún 2019 àmọ́ tó ń gbé ìgbé ayé fàmílétè kí n tutọ́. Gbogbo àwọn ẹ̀sùn tí wọ́n kà sí Hunter lọ́rùn ló wáyé lásìkò tí bàbá rẹ̀ jẹ́ igbákejì ààrẹ lábẹ́ àkóso Barrack Obama. Gbogbo àwọn ẹ̀sùn tí Hunter ń kojú yìí kò kan bàbá rẹ̀ tó jẹ́ ààrẹ Amẹ́ríkà lọ́wọ́lọ́wọ́, tí wọn kò sì dárúkọ rẹ̀ nínú ìwé ìpẹ̀jọ́ náà. Tí Hunter bá jẹ̀bi àwọn ẹ̀sùn tó ń kojú náà, ó ṣeéṣe kó fi ẹ̀wọ̀n ọdún mẹ́tàdínlógún gbára. Ẹ̀sùn tí wọ́n kà sí Hunter lọ́rùn ọ̀hún ṣàfihàn bí owó tùùlù tuulu tí iye rẹ̀ tó mílíọ̀nù méje dọ́là láàárín ọdún 2016 sí ọdún 2020 ṣe ń wọ akoto owó rẹ̀. Wọ́n ní ọ̀pọ̀ owó náà ló wọ akoto owó àwọn ilé iṣẹ́ rẹ̀, Owasco, PC àti pé wọ́n tún gba àwọn owó náà sí akoto ilé iṣẹ́ kan tí orúkọ rẹ̀ ń jẹ́ Skaneateles tó ní ìdá márùndínláàádọ́rin ìdókoòwò sí. Fún ọdún méjì, bẹ̀rẹ̀ ní ọdún 2015 ni Hunter Biden fi bá iléeṣẹ́ ohun àmúṣagbára kan tó jẹ́ ti orílẹ̀ èdè China ìyẹn CECF China Energy dòwò pọ̀. Ní ọdún 2017 ni wọ́n ṣèlérí láti fún Hunter ní mílíọ̀nù kan dọ́là lórí iṣẹ́ kan pẹ̀lú iléeṣẹ́ CECF, State Energy HK, iléeṣẹ́ Hong Kong kan. Bákan náà ló tún ṣiṣẹ́ pẹ̀lú fún ilé iṣẹ́ ohun àmúṣagbára ti orílẹ̀ èdè Ukraine kan ìyẹn Burisma Holdings ní oṣù Kẹrin ọdún 2014 tí wọ́n sì ń fun ní owó oṣù tí iye rẹ̀ jẹ́ mílíọ̀nù kan dọ́là lọ́dún. Nígbà tó di oṣù Kẹta ọdún 2017 ni wọ́n dín owó náà kù sí nǹkan bíi ẹ̀ẹ́dẹ́gbẹ̀ta dọ́là lọ́dún. Ìwé ìpẹ̀jọ́ tí wọ́n fi pe Hunter lẹ́jọ́ ka àwọn owó tó wọlé fún Hunter pé ó gba $1,002,016 lọ́dún 2016, $630,556 lọ́dún 2017, $491,939 lọ́dún 2018, àti $160,207 lọ́dún 2019. Hunter sọ fún BBC pé wọ́n gba òun láti ṣiṣẹ́ pẹ̀lú Burisma nítorí wọ́n pàtàkì orúkọ òun. Àwọn tó pe ọmọ ààrẹ náà lẹ́jọ́ ní egbògi olóró, obìnrin, ọkọ̀ bọ̀gìnì, aṣọ àtàwọn afẹ́ ayé ni Hunter ná owó rẹ̀ lé lórí. Ìwé ẹ̀sùn náà ní ó ná tó  $1m lọ́dún 2016, $1.4m lọ́dún 2017, $1.8m lọ́dún 2018, àti $600,000 lọ́dún 2019. Wọ́n ní $1.6m ló gbà jáde láti ẹnu ATM láàárín ọdún 2016 sí 2019 nìkan. Bákan náà ni wọ́n tún fẹ̀sùn kàn-án pé ó ná owó tó lé ní $683,000 fún àwọn obìnrin oríṣiríṣi àti ọ̀pọ̀lọpọ̀ owó mìíràn lórí àwọn afẹ́ ayé. Wọ́n ní ọ̀kan-ò-jọ̀kan ilé ìtura ni Hunter Biden ná owó lé lórí tó sì kọ̀ láti ní ibùgbé kan pàtó. Ní New York City, Los Angeles àti Washington DC ni àwọn ilé ìtura náà wà. Olùpẹjọ́ fẹ̀sùn kan Hunter Biden pé ó máa kọ àwọn owó tó ná lọ́wọ́ ara rẹ̀ bíi pé ìdí iṣẹ́ rẹ̀ ló náwọn lé nítorí kó má ba à fi san owó orí tó pọ̀. Wọ́n ní ó máa ń kọ àwọn ọkọ̀ tó máa ń yá láti fi ṣafẹ́ ayé sábẹ́ wí pé òun fi ṣe iṣẹ́ ni. Wọ́n fi kun pé lọ́dún 2018 ló sọ fún àwọn òṣìṣẹ́ rẹ̀ kan láti fi orúkọ àwọn obìnrin mẹ́ta tó ń bá ní àjọṣepọ̀ sábẹ́ ètò ìlera adójútòfò. Bẹ́ẹ̀ náà ni wọ́n ní ó kọ pé òun ṣwe ìrìnàjò lọ́dún 2018 tó sì jẹ́ pé kò lọ sí ibikíbi. Àwọn olùpejọ́ ní ìwé tí Hunter Biden kọ nípa ara rẹ̀ ìyẹn Beautiful things ló ti fi gbogbo àwọn ẹ̀sùn tí àwọn kà si lọ́rùn múlẹ̀. Wọ́n ní ó fi ìdí rẹ̀ múlẹ̀ pé òun kò ṣiṣẹ́ púpọ̀ lọ́dún 2018 àmọ́ tó ná àwọn owó rẹ̀ lórí ọtí àti egbògi olóró fún ọ̀pọ̀lọpọ̀ oṣù. Wọ́n ṣàlàyé pé nígbà tó ń ṣiṣẹ́ pẹ̀lú àwọn olùsirò owó California lọ́dún 2018, ó ní òun ná tó owó $388,810 lórí iṣẹ́ àmọ́ tó kọ sínú ìwé rẹ̀ pé egbògi olóró, fífa sìgá ni òun ń fi gbogbo ọjọ́ òun ‘se lọ́dún náà. Hunter kọ sínú ìwé rẹ̀ pé láti oṣù Kẹrin ọdún 2018 síwájú, òun àtàwọn jàgùdà, ọlọ́tí, àti bẹ́ẹ̀ bẹ́ẹ̀ lọ ni àwọn jọ máa ń wà ní gbogbo ìgbà. Bákan náà ni wọ́n ní àwọn ilé ìtura tó kọ sínú ìwé rẹ̀ pé àwọn ti máa ń ṣe àwọn ìwà kò tọ́ yìí náà ló máa ń kọ kalẹ̀ pé òun lò láti fi ṣiṣẹ́. Ọmọ ààrẹ orílẹ̀ èdè Amẹ́ríkà, Hunter Biden ti fẹ̀sùn kan àwọn ọmọ ẹgbẹ́ òṣèlú Republican pé an fẹ́ pa òun nítorí wọ́n ń w aọ̀nà láti gba ipò ààrẹ lọ́wọ́ bàbá òun. Ó ní èrò wọn ni pé ikú òun máa lágbára fún bàbá òun, Joe Biden láti gbà mọ́ra. Hunter Biden sọ èyí nígbà tó ń bá olórin kan, Moby sọ̀rọ̀ lórí ètò kan èyí tí wọ́n gbé sórí afẹ́fẹ́ lọ́jọ́ Ẹtì. Ṣáájú kí wọ́n tó pe Hunter Biden lẹ́jọ́ lórí wí pé ó kọ̀ láti san owó orí tó yẹ lọ́jọ́bọ̀ ni wọ́n ti ṣe ètò náà kalẹ̀ àmọ́ tí wọn kò ìtíì gbe jáde lórí afẹ́fẹ́. Ẹgbẹ́ Republican ni wọ́n ti ń fẹ̀sùn kan ààrẹ Biden àti ọmọ rẹ̀ pé wọ́n ń lo ipò wọn láti máa hu àwọn ìwà kò tọ́ kan. Hunter Biden ní àwọn Republicans ń wá gbogbo ọ̀nà láti fi dojú ìjọba bàbá òun délẹ̀ tí wọ́n sì fẹ́ lo òun gẹ́gẹ́ bí pàṣán. Ọmọ ààrẹ náà tó ṣẹ̀ṣẹ̀ ń móríbọ́ lọ́wọ́ lílo oògùn olóró ní wọ́n fẹ́ kí òun padà lílo oògùn olóró ni àmọ́ òun kò ní gbà fún wọn. Ó fi kun pé gbogbo ẹ̀sùn tí wọ́n ń kà sí òun lọ́rùn kìí ṣe nítorí ti òun bíkòṣe nítorí bàbá òun.
Obama kéde àwọn orin tó gbádùn ju lọ́dún 2023, àwọn orin wo lẹ̀yin fẹ́ràn jùlọ lọ́dún yìí?,Aarẹ tẹlẹ ri lorilẹede America, Barack Obama, lo ti fi awọn orin kan lede bii orin ti oun gbadun julọ lọdun 2023. Obama, lati igba to ti kuro lori aleefa bi aarẹ, lo maa fi awọn orin kan lede nipari ọdun pe awọn loun gbadun rẹ ju ninu ọdun naa. Eyi lo si maa n fa ọpọlọpọ itakunrọsọ nipa awọn koko to wa ninu awọn orin ọhun ati bi awọn akọrin to kọ wọn ṣe lo igbesi aye wọn laarin ọdun naa. Bakan naa ni awọn ọdọ jakejado agbaye maa n sọ eyi tawọn naa nifẹ si ninu awọn orin naa ati id ti wọn fi yan wọn laayo. Eyi ko tumọ si pe awọn agbalagba atawọn ilumọọka oloṣelu naa kii da si ọrọ ohun nitori irufẹ eniyan ti Barack Obama jẹ. Ninu ọdun yii awọn orin mejidinlọgbọn ni Obama fi lede, ti mẹrin ninu rẹ si jẹ orin ti awọn ọmọ Naijiria kọ. Awọn orin to jẹ ti Nijiria nibe ni ‘Unavailable’ latọwọ Davido, ‘Sittin’ On Top Of The World’ latọwọ Burna Boy, ‘Amapiano’ ti Asake kọ, ati ‘Me & U’ latẹnu Tems. Yatọ si awọn orin yii, Obama tun fi awọn fiimu ati iwe to gbadun ninu ọdun 2023 lede.
Ọkùnrin tó lo ọdún 48 lọ́gbà ẹ̀wọ̀n lórí ẹ̀sùn ìpànìyàn tí kò mọwọ́-mẹsẹ̀ nípa rẹ̀ gba òmìnira,Adajọ kan nipinlẹ Oklahoma, nilẹ Amẹrika, ti tu ọkunrinn ẹni aadọrin kan silẹ lọgba ẹwọn lẹyin to ti lo nnkan bii aadọta ọdun ni ahamọ lori ẹsun ipaniyan to waye lọdun 1974. Glynn Simmons gba ominira lẹyin ti adajọ ni ki wọn tun ẹjọ rẹ ṣe bo tilẹ jẹ pe awọn agbẹjọro ijọba ni ko si ẹri to fidi rẹ mulẹ pe ki wọn ṣe ẹjọ miran. Amọ lẹyin gbogbo ayẹwo ati atotonu, adajọ Amy Palumbo  sọ pe ọgbẹni Simmons ko mọwọ-mẹsẹ ninu ẹsun ti wọn fi kan an. Adajọ ọhun ni “Ile ẹjọ yii ri pẹlu aridaju pe kii ṣe ọgbẹni Simmons lo wu iwa ọdaran ti wọn fi pe e lẹjọ ati eyii to ṣẹwọn fun.” Nigba to n ba ileeṣẹ iroyin Associated Press sọrọ, Simmons sọ pe o jẹ ẹkọ nla fun oun lati maṣe sọ ireti nu. O ni “Maṣe jẹ ki ẹnikẹni sọ fun ọ pe ko le ṣeeṣe, nitori ko si ohun ti ko ṣeeṣe. Simmons lo ọdun mejidinlaadọta, oṣu kan ati ọjọ mejidinlogun lọgba ẹwọn ko to gba itusilẹ. Ọkunrin naa kagbako ọgba ẹwọn lẹyin idigunjale kan to waye nile itaja ọtin kan nipinlẹ Oklahoma, nibi ti ẹnikan kan, Carolyn Sue Rogers, ti jade laye. Gẹgẹ bii akọsilẹ ajọ National Registry of Exonerations, Simmons ni ẹni to pẹ julọ lọgba ẹwọn to gba itusilẹ lẹyin ti adajọ ni ko jẹbi ẹsun ti wọn fi kan an. Ẹni ọdun mejilelogun pere ni Simmons nigba ti oun ati ekeji rẹ ti wọn fẹsun kan, Don Roberts, gba idajọ iku lọdun 1975. Ko pe lẹyin naa ti wọn yi idajọ naa pada si ẹwọn gbere, iyẹn lẹyin ti ile ẹjọ to ga julọ l’Amẹrika pa ohun da lori idajọ iku nilẹ naa. Simmons ni ilu oun lagbegbe Louisiana loun wa lasiko ti iṣẹlẹ ipaniyan ọhun waye lọdun naa lọhun. Awọn to ba ṣẹwọn lori ẹsun ti wọn ko mọ nnkankan nipa rẹ lẹtọọ si owo gba mabinu ti iye rẹ to $175,000 nipinlẹ Oklahoma.
Amẹ́ríkà buwọ́lu ṣíṣe ìkọlù sáwọn Iran ní Syria àti Iraq,Ìjọba Amẹ́ríkà ti buwọ́lu èrò láti ṣe ìkọlù sí àwọn Iran ní orílẹ̀ èdè Syria àti Iraq. Àwọn aláṣẹ Amẹ́ríkà ló fi ìdí ọ̀rọ̀ náà múlẹ̀ fún iléeṣẹ́ ìròyìn CBS pé ọjọ́ bíi mélòó kan ni ìkọlù náà yóò fi wáyé àti pé bí ojú ọjọ́ bá ṣe rí ni yóò sọ ìgbà tí àwọn yóò bẹ̀rẹ̀ ìkọlù náà. Ìgbésẹ̀ yìí ló ń wáyé lẹ́yìn tí àwọn ọmọ ogun mẹ́ta Amẹ́ríkà pàdánù ẹ̀mí wọn ní Jordan, ní ẹ̀bá ẹnubodè Syria lọ́jọ́ Àìkú. Amẹ́ríkà di ẹ̀bi ìkọlù náà ru ikọ̀ agbéṣùmọ̀mí Iran. Ikọ̀ náà, Islamic Resistance ní Iraq ni ìgbàgbọ́ wà pé ó kó àwọn agbéṣùmọ̀mí sínú èyí tí ikọ̀ Revolutionary Guards force ń ṣe àtìlẹyìn fún. Wọ́n ní àwọn ni àwọn nídìí ìkọlù tí àwọn ọmọ ogun Amẹ́ríkà ti pàdánù ẹ̀mí wọn. Àmọ́ ìjọba Iran ti jiyàn pé àwọn kò lọ́wọ́ nínú ìkọlù náà tí èyí mọ́kànlélógójì ti farapa ní Tower 22. Nígbà tó ń bá àwọn akọ̀ròyìn sọ̀rọ̀, akọ̀wé iléeṣẹ́ ológun US, Lloyd Austin ní Amẹ́ríkà kò ní fàyè gba ìkọlù sí ikọ̀ ológun Amẹ́ríkà kankan. “A máa gbé gbogbo ìgbésẹ̀ tó yẹ láti dá ààbò bo Amẹ́ríkà àti àwọn ènìyàn inú rẹ̀. “A máa fèsì nígbà tó bá wù wá, ibi tó bá wù wá àti bó bá ṣe wù wá.” Àwọn aláṣẹ tó bá iléeṣẹ́ ìròyìn CBS News kò sọ iye ìgbà tí ìkọlù náà fi máa wáyé. Wọ́n ní kò sí ìgbà tí àwọn kò lè ṣèkọlù ọ̀hún àmọ́ àwọn ń fẹ́ àsìkò tí ojú ọjọ́ máa mọ́lẹ̀ kedere láti lè ri pé àwọn kò ṣe ìpalára fún àwọn ará ìlú lásìkò ìkọlù náà. Pẹ̀lú bí US ṣe ti ń tẹnumọ pé àwọn máa gbẹ̀san ìkọlù náà, ààrẹ Amẹ́ríkà, Joe Biden ní àwọn kò ní gbé ogun kojú orílẹ̀ èdè Iran tàbí tún pọn kún ogun tó ń wáyé ní ẹkùn náà. Orílẹ̀ èdè Iran ti ní àwọn kò lọ́wọ́ nínú ìkọlù tí wọ́n ṣe sí ibùdó orílẹ̀ èdè Amẹ́ríkà tó wà ní ẹ̀gbẹ́ ẹnubodè Jordan pẹ̀lú Syria níbi tí àwọn ọmọ ogun US mẹ́ta ti pàdánù ẹ̀mí wọn. Orílẹ̀ èdè Amẹ́ríkà ti dẹ̀bi ìkọlù ọ̀hún, níbi tí ọ̀pọ̀ èèyàn ti farapa, ru àwọn ikọ̀ agbéṣùmọ̀mí Iran kan. Ààrẹ Amẹ́ríkà, Joe Biden ti ṣèlérí pé àwọn máa dáhùn sí ìkọlù náà. Ìgbà àkọ́kọ́ rèé tí àwọn ọmọ ogun Amẹ́ríkà yóò máa pàdánù ẹ̀mí wọn nínú ìkọlù láti ìgbà tí wàhálà ti bẹ́ sílẹ̀ láàárín Israel àti Gaza láti ọjọ́ Keje oṣù Kẹwàá ọdún 2023. Iléeṣẹ́ ológun Amẹ́ríkà ni wọ́n ti ń ṣe ìkọlù sí àwọn tẹ́lẹ̀ àmọ́ kò sí èyí tó la ẹ̀mí lọ àyàfi èyí tó ṣẹ̀ṣẹ̀ wáyé yìí. Ikọ̀ Islamic Resistance tó wà ní Iraq ní àwọn ni àwọn wà nídìí ìkọlù náà. Ní bíi ìparí ọdún 2023 ni wọ́n dá ikọ̀ náà sílẹ̀, tí àwọn ọmọ ẹgbẹ́ wọn sì jẹ́ lára àwọn ikọ̀ agbéṣùmọ̀mí Iran tó ń ṣọṣẹ́ ní Iraq. Wọ́n ti ṣaájú sọ pé àwọn ló wà nídìí àwọn ìkọlù tó ń wáyé sí Amẹ́ríkà lẹ́nu ọjọ́ mẹ́ta yìí. Àtẹ̀jáde kan tí ikọ̀ náà fi léde ní àwọn ibùdó Amẹ́ríkà mẹ́ta tó wà ní Syria ìyẹn Shaddadi, Tanf àti Rukban ni àwọn ń gbèrò láti ṣe ìkọlù sí àti pé àwọn tún ń gbèrò láti ṣèkọlù sí ibùdó epo Israel kan. Wọ́n ní àwọn ọmọ ogún náà wà nínú yàrá tí wọ́n máa ń sùn sí kí ìkọlù náà tó wáyé. Ìjọba orílẹ̀ èdè Iraq ti bu ẹnu àtẹ́ lu ìkọlù náà tí wọ́n sì ń pè fún fífi òpin sí ìkọlù àtí wáhàlá tó ń wáyé ní ẹkùn náà. Agbẹnusọ ìjọba Iraq, Bassem al-Awadi ní orílẹ̀ èdè àwọn ṣetán láti ní àjọṣepọ̀ láti ri pé gbogbo wáhàlá tó ń wáyé ní ẹkùn náà dópin. Ààrẹ Amẹ́ríkà, Biden ní àwọn máa ri pé gbogbo àwọn tó lọ́wọ́ nínú ìkọlù náà ni àwọn máa fi jófin lásìkò tó bá wu àwọn. Agbẹnusọ ètò ààbò ní White House, John Kirby ní US ń wá ọ̀nà tí wọ́n fi máa gbẹ̀san ìkọlù náà ní ọ̀nà tí ogun ńlá kò fi ní wáyé láàárín Amẹ́ríkà àti Iran. Ìjọba Iran ní àwọn kò lọ́wọ́ nínú ìkọlù tí àwọn agbéṣùmọ̀mí náà ṣe àti pé ẹ̀sùn tí UK àti US fi ń kan àwọn kìí ṣe òótọ́. Agbẹnusọ iléeṣẹ́ tó ń rí sí ọ̀rọ̀ ilẹ̀ òkèerè, Nasser Kanaani ní àwọn kò lọ́wọ́ nínú ìpinnu àwọn ikọ̀ náà láti gbèjà Palestine. Olóòtú ìjọba UK, Rishi Sunak bu ẹnu àtẹ́ lu ìkọlù náà, tó sì rọ Iran láti yé dá kún wàhálà tó ti ń lọ lọ́wọ́.
Àwọn obìnrin lẹ́gbẹ́ òṣèlú NNPP fẹ̀hónú hàn nítorí gómìnà Kano tí kóòtù yọ nípò,Idajọ ileẹjọ Kotẹmilọrun to ni Gomina ipinlẹ Kano, Abba Yusuf, ti ẹgbẹ oṣelu New Nigeria People’s Party (NNPP) kọ lo wọle ibo to waye loṣu kẹta ọdun yii, to fi wa paṣẹ pe Nasiru Gazwuna, ọmọ ẹgbẹ oṣelu APC lo bori ti mu kawọn obinrin NNPP kan o fi ẹhonu han nilu Kano. Awọn obinrin ẹgbẹ naa yari pe Abba Yusuf ni Gomina awọn, ki kootu yi aṣẹ rẹ pada. Ọjọ Aiku ni awọn obinrin naa wọde pẹlu aṣọ pupa lọrun wọn, pẹlu onirurur patako alakọle ti wọn kọ oriṣiiriṣii ti wọn fi n kede pe Abba Yusuf lawọn eeyan Kano dibo yan. Kootu Kotẹmilọrun lo gbe idajọ kalẹ ni bii ọsẹ kan sẹyin, pe Abba Yusuf ti ti ẹgbẹ NNPP fa kalẹ tako ilana eto idibo, ko si kun oju oṣuwọn lati du ipo naa. Eyi ni ileẹjọ ọhun ṣe fagile iyansipo rẹ, to si paṣẹ pe Nasiru Gaawuna, ọmọ ẹgbẹ oṣelu APC lo jawe olubori. Bi o tilẹ jẹ pe awọn ọlọpaa ipinlẹ Kano ti kilọ pe ko gbọdọ si ifẹhonuhan nitori idajọ yii, eyi tawọn obinrin NNPP ṣe yii ni ẹlẹẹkẹta ifẹhonuhan lori idajọ naa. Lati ibugbe oludije ipo aarẹ ninu ẹgbẹ NNPP, Rabiu Kwakawanso lawọn iya ti wọn to ọgọrun un naa ti gbera, ti wọn wọde de Olu ileeṣẹ ọlọpaa Kano. Wọn n pariwo pe idajọ ai-ṣododo ni kootu Ko-tẹ-mi-lọrun gbe kalẹ, ki wọn yi i pada. Abba Yusuf ni gomina awọn. Apapọ ẹgbẹ oṣelu NNPP ati Gomina Abba Yusuf funra rẹ ti lawọn ko gba idajọ kootu Apiili wọle. Wọn ti lọ sile-ẹjọ to ga ju lọ ( Supreme Court) lati tako idajọ kootu yii. Gomina Yusuf to fidii gomina ana nipinlẹ Kano nalẹ ninu ibo oṣu kẹta ọdun 2023 yii,  sọ pe idajọ ti ko r’oju ọjọ ni kootu Ko-tẹ-mi-lọrun gbe kalẹ, pẹlu bi gbogbo ẹri ṣe fi ijawe olubori oun han to ninu ibo naa. Bakan naa ni lawọn ololufẹ Gomina Abba Yusuf tun ko ara jọ lọjọ Aiku kan naa niluu Ibadan, ti wọn lawọn ko faramọ idajọ kootu Kotẹmilọrun to yọ Abba Yusuf. Gẹgẹ bi iwe iroyin àwn ileeṣẹ iroyin abẹle kan ṣe royin, Papa iṣere Lekan Salami to wa niluu Ibadan lawọn eeyan naa kora jọ si. Wọn gbadura wọn si ṣe iwọde alaafia lati sọ pe Abba Yusuf  ni Gomina Kano, ki kootu ma gbe Gawuna wa. Awọn akọle bii ‘’Idajọ ododo fun Kano, Abba ni aayo wa, Abba ni Kano dibo fun’’ ati bẹẹ bẹẹ lọ lawọn eeyan naa gbe dani, ti wọn fi kede ẹdun ọkan wọn. Nigba to n ba awọn akọroyin sọrọ n’Ibadan,Oludamọran pataki fun Gomina Kano lori itọju ọrọ igbo ọba, Ahmad Sawaba, rọ ile-ẹjọ to ga julọ lati farabalẹ wo idajọ kootu Apiili, ki wọn si dajọ to yẹ. O ni ki ẹka idajọ maa ṣe ohun to le da rogbodiyan silẹ ni Kano ati lawọn ibo mi-in lorilẹ-ede yii. ’’ Yusuf lawọn eeyan Kano dibo fun, ki i ṣe ẹlomi-in. Ki kootu ṣedajọ ododo lori ẹjọ yii, a ko fẹ rogbodiyan ni Kano’’ Bayii ni Sawaba wi.
Àwọn olólùfẹ́ ANPP wọ́de ní Kano, ìgbìmọ̀ ètò ìdájọ́ ní Nàìjíríà pinnu láti wádìí awuyewuye ìwe ìdájọ́ ìdìbò gómìnà níbẹ̀,Ajọ to n moju to eto idajọ lorilẹede Naijiria, NJC, ni oun yoo ṣe iwadii oun to fa edeaiyede nipa iwe idajọ ileẹjọ kotẹmilọrun lori igbẹjọ esi ibo gomina nipinlẹ Kano. Ileeṣẹ iroyin abẹle kan lorilẹede Naijiria, Daily Trust gbe iroyin sita lọjọru pe awọn ọmọ ajọ naa kan sọ eyi nigba ti wọn ṣe abẹwo si oluileeṣẹ wọn nilu Abuja lọjọ Iṣẹgun. Oriṣiriṣi ariyanjiyan lo ti waye lori idajọ naa ti ọpọ si ti bu ẹnu atẹ lu iwe idajọ ọhun lẹyin ti wọn rii pe ohun ti wọn kọ sinu iwe idajọ naa tako ara wọn. Idajọ ileẹjọ kotẹmilọrun naa ni pe Yusuf Gawuna ti ẹgbẹ oṣelu APC lo jawe olubori, ti wọn si ni ki Gomina Abba Kabir Yusuf o kuro lori aleefa nitori kii ṣe ọmọ ẹgbẹ ANPP to gbee wọle. Ẹwẹ, ninu iwe idajọ ọhun tileẹjọ fi lede, apa kan iwe ọun wi pe Abba Kabir Yusuf lo yege, ti abala miran ninu iwe ọun si ni Yusuf Gawuna lo bori. Bo tilẹ jẹ pe akọwe agba ileẹjọ kotẹmilọrun naa, Umar Mohammed Bangari, ti jade lati wi pe oun  gba ẹbi aṣitẹ iwe ọhun, o ni idajọ ileẹjọ naa ṣi duro sibẹ. Igbimọ naa wi pe gbogbo iwe ẹsun ti awọn araalu kọ ranṣẹ si awọn ni awọn ti ri, ti wọn yoo si ṣiṣẹ le lori bo ṣe yẹ. Awọn alatilẹyin ẹgbẹ oṣelu NNPP nipinlẹ Kano lo n tẹsiwaju pẹlu iwọde ifẹhonu han alalaafia ti wọn ṣe tako ohun ti wọn juwe bii “igbiyanju lati yi esi ibo gomina ipinlẹ naa”. Eyi lo n waye lẹyin ti ileẹjọ kotẹmilọrun wọgi le ibo to gbe Gomina Abba Kabir Yusuf wọle. Ẹwe, kọmiṣọna ajọ ọlọpaa nipinlẹ Kano,  Mohammed Usaini Gumel, lo ti paṣẹ ki wọn ọlọpaa kan ti wọn funra si pe o yinbọn mọ awọn ọdọ kan leyi to ṣekupa ọkan ninu wọn to waa mu ki wọn maa ṣe ifẹhonu han.
"Òfo ni ìyanṣẹ́lódì táwọn òṣìṣẹ́ ètò ìdájọ́ l‘Osun gùnlé, a kò lọ́wọ́ si - Olú ilé ẹgbẹ́ lahùn,Ọrọ awuyewuye to n waye n'ipinlẹ Osun lori yiyọ adajọ agba ipinlẹ naa ati yiyan ẹlomiiran sipo ti gba ọna mi yọ. Isẹlẹ ọtun n waye ni bi awọn ẹgbẹ awọn oṣiṣẹ ẹkaeto  idajọ nipinlẹ Osun se ṣe ifẹhonuhan, ti ikọlu si waye pẹlu awọn ọlọpaa lasiko naa. Lẹyìn ikọlu yii si ni alaga ẹgbẹ naa ni ipinlẹ Osun kéde pe awọn yoo gunle iyanṣẹlodi. Ni bayii olu ileeṣẹ ẹgbẹ naa ti sọ pe, awọn ko ran ọmọ ẹgbẹ naa kankan pe ko gunle ifẹhonuhan tabi iyanṣẹlodi kankan. Ninu atẹjade kan ti igbakeji aarẹ ẹgbẹ naa, Emmanuel Abioye buwọlu, o ni gẹgẹ bi ẹgbẹ alapọnle, awọn ko ni gbe igbesẹ kankan to lọwọ oṣelu ninu. O sọ pe gbogbo awuyewuye to n lọ lọwọ n'ipinlẹ Osun l'awọn ti n fi ọkan tẹle pẹlu bi awọn nkan ṣe n fi oruko ẹgbẹ awọn da rugudu silẹ lẹka idajọ ipinlẹ Ọsun. Atẹjade naa salaye pe ""JUSUN ko fi igba kan pàṣẹ tabi dari awọn ọmọ ẹgbẹ rẹ pe ki wọn ṣe iwọde ifẹhonuhan tabi ki wọn ti ọfisi ẹka idajọ ni Osun tabi ipinlẹ mii lọna ati fi doju ija kọ ẹnikẹni"" O tẹsiwaju pe JUSUN ko lọwọ ninu igbesẹ kankan tí awọn kan n gbe n'ipinlẹ Osun lori eyikeyi erongba ti awọn ko mọ nípa rẹ. O ni ""igbesẹ yii jẹ ọna ati ba orukọ rere ẹgbẹ wa, to ti wa tipẹtipẹ jẹ ni "" Fún idi eyi, ẹgbẹ naa wa kìlọ pe ki ọmọ ẹgbẹ ohun kankan ma ṣe ba wọn kopa ninu iwọde tabi ifẹhonuhan kankan tabi iyanṣẹlodi tori pe awọn ko lọwọ si. Loni ọjọ́ kejìdínlógún, oṣu Kọkànlá ọdun 2023, laàkókò tí àwọn òṣìṣẹ́ ile ẹjọ́ gíga tí ipínlẹ̀ Osun fẹ́ ṣe ìpàdé pọ pẹ̀lú àwọn Adajọ ni àwọn ọlọpaa da gaasi tajutaju bolẹ Bí àwọn òṣìṣẹ́ ile ẹjọ́ gíga tí ipínlẹ̀ Osun ṣe n ṣe ifẹhonuhan láti má fi aaye gba Adajọ Agba Adepele Ojo lati wọ ọ́fíìsì rẹ ni iṣẹlẹ naa waye. Awọn ọlọpaa fi gaasi tajutaju le awọn oṣiṣe naa, ọ̀pọ̀ lara àwọn sì fara pa pẹ̀lú àwọn akọroyin to lọ síbẹ̀ pẹlu. Nígbà tí ẹnì to jẹ́ alaga àwọn òṣìṣẹ́ ile ẹjọ́ gíga naa, Olugbenga Olakunle Eludire ba àwọn akọroyin sọ̀rọ̀ lori ìṣẹ̀lẹ̀ náà, sọ pe ẹtọ awọ lawọn n bere fun. Eludire ni “Ẹtọ wa lawa bere lọ́wọ́ Adajọ Agba Adepele Ojo tí àwọn eeyan wa si ṣe ifehonuhan lori ẹtọ àwọn. Lójijì ni ọgọrọ àwọn ọlọpaa yà de tí wọ́n sì fi gaasi tajutaju le wa pẹlu koboko tí ọ̀pọ̀ sì farapa yannayanna.” Eludire ni àwọn ìgbìmò kan lara àwọn adajọ lo pe fun ìpàdé lori ẹtọ àwọn òṣìṣẹ́ náà kì àwọn ọlọpaa to tẹle adajọ agba Adepele to fìyà jẹ lọpọlọpọ ninu wọn. “Oun ti awa òṣìṣẹ́ bere lọ́wọ́ Adajọ Agba Adepele Ojo ni pe ko da àwọn òṣìṣẹ́ to tí fún ní ìwé idaduro lẹ́nu isẹ padà ati awọn ẹtọ wọn.” Ní báyìí ẹni to jẹ́ Alaga fún àwọn òṣìṣẹ́ ile ẹjọ́ gíga tí ipínlẹ̀ Osun, Olugbenga Olakunle Eludire tí kede idasẹsilẹ títí ìgbà tí Adajọ Agba Adepele Ojo yoo fi san gbogbo awọn ẹtọ wọn fún wọn."
Adeleke kò yọ Adájọ́ àgbà, ẹgbẹ́ òṣèlú alátakò ló yí ọ̀rọ̀ po - Olórí ilé Aṣòfin,O ti to ọjọ mẹta kan ti awuyewuye ti n su yọ lori ọrọ adajọ agba nipinlẹ Osun, Adepele Ojo, ti awọn eeyan kan n pariwo pe wọn ni ko lọ rọọkun nile na. Koda, ọrọ naa ti da isu ata yan-an yan-an silẹ laarin awọn osisẹ lẹka eto idajọ nipinlẹ naa ati adajọ agba funra rẹ. Awọn osisẹ yii si ni wọn faake kọri pe lilọ ni adajọ agba naa yoo lọ nitori ọpọ ẹsun ti wọn fi kan-an. Lara awọn ẹsun ti wọn fi kan obinrin naa ni pe o gbẹsẹ le awọn ẹtọ to jẹ tawọn osisẹ, to si tun n fi ọwọ lile mu awọn lẹnu isẹ. Se ni awn osisẹ yii si taku lọjọ ti Adajọ agba fẹ wa sibi isẹ pe ko ni wọle, ti awn ọlọpaa si fi afẹfẹ tajutaju le wọn lọ. Lẹyin eyi ni awọn osisẹ lẹka eto idajọ naa kede pe awọn bẹrẹ iyansẹlodi tori Ojo se fẹ pada sẹnu isẹ. Lasigbo yii lo mu ki BBC Yoruba de ipinlẹ Osun lati tanna wadi awọn ohun to n fa awuyewuye nidi yiyọ adajọ naa. Nigba to n salaye bi rogbodiyan yii se gbalẹ kan, agbẹnusọ fun olori ile asofin pinlẹ Osun, Olamide Tiamiyu mi irọ lasan ni ọrọ to n ja rain pe wọn ti yọ adajọ agba, Adepele Ojo. Tiamiyu ni awọn araalu lo n kigbe tọ ile asofin wa pẹlu oniruuru awn ẹsun ti ko dara nipa obinrin naa. O ni ẹgbẹ alatako lo n pin awọn iroyin ẹlẹjẹ naa kaakiri, gomina Ademola Adeleke ko si figba kankan kede pe oun ti yọ adajọ agba. Amọ o wa fọwọ idaniloju sọya pe ile asofin ti se akojọpọ awn ẹsun ti awọn araalu n mu wa nipa adajọ agba naa, ti wọn si ti fi ransẹ si ajọ eleto idajọ lati se agbeyẹwo rẹ. Amọ sa, ninu fidio yii, asoju ẹgbẹ oselu APC ati alaga ẹgẹ awọn osisẹ lẹka eto idajọ nipinlẹ Osun naa sọrọ nipa oju ti wọn fi wo laasigbo yii . Saaju la ti mu iroyin wa fun yin pe Olori ile igbimọ aṣofin ipinlẹ Osun, Asofin Adewale Egbedun ti fesi si ẹsun ti ẹgbẹ awọn agbẹjọro ni Naijiria, NBA ati agbẹjọro agba Femi Falana fi kan ile igbimọ aṣofin Osun lori ọrọ iwadi ẹsun ti wọn fi kan adajọ agba nipinlẹ Osun, Adepele Oyebola Ojo. Ninu atẹjade ti agbẹnusọ ile igbimọ aṣofin, Olamide Tiamiyu fi lede ni Ogunjọ oṣu kọkanla ọdun 2023, o jẹ ko dimọ pe ile igbimọ aṣofin ko ni erongba kankan lati dabaru eto ofin ilẹ Naijiria to ni ibasẹpọ pẹlu ẹgbẹ awọn agbẹjọro. Ile igbimọ aṣofin ni nnkan ti awọn n ṣe lo ba ilana ti ofin fi la kalẹ mu, to si wa ninu iwe ofin ọdun 1999 pe awọn anfani lati ṣe iwadi iwa ọdaran. “Ile igbimọ aṣofin ti gba ọpọlọpọ iwe ẹsun to n ka ẹsun iwa ibajẹ si Adajọ agba sọrun, yoo si lodi si isẹ ti ilu ran wa gẹgẹ bi aṣofin, ti a ba kọ lati ṣe iwadi. Ile igbimọ aṣofin ni ẹsun to wa niwaju Adajọ agba Adepele Ojo lo jẹ mẹfa, ti wọn fi sita fun gbogbo araalu lati ri. Ile igbimọ aṣofin ni awọn mọ pe ilana ti ofin ọdun 1999 gbe kalẹ fidi rẹ mulẹ pe Gomina tabi Ile igbimọ ko lẹtọ lati yọ Adajọ agba lai si ọwọ ẹgbẹ awọn agbẹjọro ninu. Ile igbimọ aṣọfin Osun ni iroyin ẹlẹjẹ ni iroyin to gba ilu pe ile igbimọ n gbero lati lati yọ adajọ agba tabi wọn ti yọ Adajọ Adepele Ojo lai kan si ẹka ileẹjọ lorilẹede Naijiria. Wọn jẹ ko di mimọ pe Ile igbimọ aṣofin ko sinu awọn olujẹjọ ti Adajọ Adepele pe lẹjọ lọ siluu Ibadan. Ile igbimọ aṣofin Osun wa jẹ ko di mimọ pe oun ko ni jawọ ninu titu asiri iwabajẹ sita ti awọn ba kẹfin rẹ nibikibi nipinlẹ naa. Bakan naa ni wọn salaye pe awọn ko ni lodi si agbekalẹ ofin ti Naijiria ti gbe kalẹ lati ṣe ohun to lodi sofin.
Ìyanṣẹ́lódì ẹgbẹ́ òṣìṣẹ́ kò kan iná mọ̀nàmọ́ná, ojú òpó iná ọba pínpín kò dákú rárá -TCN,Ileeṣẹ to n pin ina mọnamọna lorilẹede Naijiria, TCN ti kede pe iyanṣẹlodi awọn oṣiṣẹ lorilẹede Naijiria to bẹrẹ lọjọ Iṣẹgun ko di ipese ina mọnamọna lọwọ jakejado orilẹede Naijiria. Ni owurọ ọjọ Iṣẹgun lawọn kan gbe iroyin jade pe opo ina mọnamọna apapọ lorilẹede Naijiria ti dẹnukọlẹ nitori iyanṣẹlodi naa ati pe okunkun birimu lawọn eeyan wa. Amọṣa ninu atẹjade kan ti ajọ naa fi sita, o ni ko si eera kankan to rin ipese ina mọnamọna lorilẹede Naijiria ati pe gbogbo awọn ojuko ipinna mọnamọna kaakiri Naijiri ni ina mọnamọna wa bayii fun pinpin kaakiri orilẹede Naijiria. Ileeṣẹ to n pin ina mọnamọna kaakiri Naijiria TCN wa ni irọ patapata ni iroyin kan to n kiri lawọn iwe iroyin abẹle kan ni Naijiria pe ọkan lara awọn ọga agba ileeṣẹ naa kan ti sọ faraye pe ko ni si ina mọnamọna jakejado Naijiria lasiko iyanṣẹlodi naa.
Láìnání ìdájọ́ ilé ẹjọ́, Gómìnà Adeleke yọ adájọ́ àgbà ìpínlẹ̀ Osun nípò,Gomina ipinlẹ ṣun, Sẹnetọ Ademọla Adeleke ti paṣẹ fun Adajọ agba ni ipinlẹ naa, Onidajọ Adepele Ojo pe ko lọ rọọkun nile titi di igba ti iwadi yoo fi pari lori awọn ẹsun aṣemaṣe ti wọn fi kan an. Lara awọn ẹsun ti wọn fi kan Onidajọ Adepele ni aṣilo agbara ipo rẹ, iwa ijẹkujẹ ati aibọwọ fun ofin. Ẹsun wọnyi jẹyọ ninu iwe ifisun kan ti o farahan niwaju awọn aṣofin ipinlẹ naa. Atẹjade kan ti agbẹnusọ fun gomina ipinlẹ Ọṣun, Ọlawale Rasheed fi sita ṣe alaye pe afẹnuko awọn ọmọ ile aṣofin ipinlẹ naa ni gomina tẹle ninu igbesẹ to gbe ati pe gomina Adeleke ti yan Onidajọ David Afọlabi gẹgẹbi adele adajọ agba ipinlẹ naa abyii. Igbesẹ yii n waye pẹlupẹlu bi ile ẹjọ to n gbọ ẹjọ oṣiṣẹ ati agbanisiṣẹ NICN ni ilu Osogbo ṣe paṣẹ pe ki gomina Adeleke dawọ duro na lori igbesẹ yoowu to ba fẹ gbe lati yọ Onidajọ adepele Ojo. Àwọn ìròyìn míràn tí ẹ tún lè kà: Ile aṣofin ipinlẹ Ọṣun kede afẹnuko rẹ lẹyin ti joko lori awọn iwe ifisun ti wọn gba lori ọrọ Onidajọ Adepele. Lara aohun ti wọn sọ ni pe:
"Àwọn nọ́ọ̀sì àti agbẹ̀bí ní Naijiria yarí mọ́ àwọn aláṣẹ lọ́wọ́, wọ́n tú síta fún ìwọ́de,Ọjọ Aje, ọjọ kejila, oṣu Keji, ọdun 2024, ni agbarijọ ẹgbẹ awọn nọọsi ati agbẹbi kaakiri orileede Naijiria, National Association of Nigeria Nurses and Midwives bẹrẹ iwọde ifẹhonuhan lori ofin ati ilana tuntun ti awọn adari ẹgbẹ ọhun gbe kalẹ sita fun wọn laipẹ. Ọjọ keje, oṣu keji, ọdun 2024, ni ẹgbẹ NMCN gbe atẹjade sita, nibi ti wọn ti n sọ nipa awọn ofin ati ilana tuntun fun ẹni to ba fẹ ẹ gba iwe ẹri iṣẹ nọọsi ati agbẹbi. Ilana ati ofin naa sọ pe nọọsi tabi agbẹbi to ba fẹ ẹ gba iṣẹ nilẹ okeere, gbọdọ ti ṣe iṣẹ ọdun meji ni Naijiria lẹyin eto ẹkọ rẹ, ko si tun ni iwe ẹri moyege nipa iṣẹ naa. Wọn ni awọn nọọsi yoo tun san awọn owo kan sinu apo ẹgbẹ wọn ko to di pe wọn gba iwe ẹri moyege yii. Eyi ni awọn adari ẹgbẹ naa sọ pe awọn ṣe lati wa ni ibamu pẹlu eto ilana agbaye. Lati ọjọ ti ilana ajọ NMCN ti gbe awọn ilana tuntun naa jade, ni awọn nọọsi kan, paapaa lori ayelujara ti n fi ẹhonu han. Kia ni wọn si da ọjọ lati ṣe iwọde alaafia, lati fihan awọn adari wọn pe ilana ọhun ko ba wọn lara mu. Ṣaaju, ninu ọdun 2023, ni ajọ na ti kọkọ ti itakun ayelujara wọn, nibi ti awọn nọọsi ati awọn agbẹbi ti maa n fi orukọ silẹ fun iwe ẹri ati ontẹ A gbọ pe eyi ni wọn ṣe lati dena bi awọn oṣiṣẹ eleto ilera lorileede Naijiria bii dokita, nọọsi, agbẹbi ati awọn miran ṣe n japa kuro niluu lati lọ bẹrẹ igbesi aye tuntun ni orilẹ-ede miran. Nibi iwọde naa to waye niluu Abuja, lara awọn nọọsi to ba BBC sọrọ ṣalaye pe bi ẹni pe wọn fẹ ẹ fi ẹtọ wọn dun wọn ni. ""O dabi i pe wọn fẹ mu wa sinu igbekun ni awọn ofin ati ilana tuntun ọhun wa fun, a ko si le fara mọ ọ . Awọn nọọsi ati awọn agbẹbi naa sọ pe awọn ko le wa ni oju kan ṣoṣo, awọn nilo lati lọ gba imọ kun imọ kaakiri. Lara awọn oriṣiriṣi ti wọn ko sara patako ifẹhonuhan ti wọn gbe dani ni ni ‘Ẹ ma ṣe re iyẹ wa, ẹ jẹ fo tayọ’, “Ẹ jẹ ki awọn nọọọsi ri imu mi’, ‘Aabọ ẹmi nọọsi ṣe pataki’, ati bẹẹ bẹẹ lọ. Agbegbe Yaba ni awọn nọsi ati agbẹbi ti gbera, ti wọn si lọ kaakiri igboro lati rawọ ẹbẹ si ijọba apapọ Naijiria lati da si ọrọ naa ko too pẹ ju. Lara awọn ohun ti awọn naa n beere fun ko yatọ si eyi ti awọn akẹẹgbẹ wọn to ṣe iwọde niluu Abuja. Ọkan lara wọn to ba BBC sọrọ nibi ifẹhonuhan ọhun, Ọgbẹni Amusan Kazeem sọ pe, awọn ṣakiyesi pe ijọba apapọ Naijiria ko fẹ ki awọn eeyan lọ siluu oyinbo mọ. “Ẹyin ti ẹ ko fẹ ka kuro lorileede yii, ṣebi ṣe lo yẹ yẹ ki wọn fun wa ni awọn ohun ti a fẹ, wọn ko ṣe e. “Nnkan ti a n beere lọwọ ijọba Naijiria bayii ni pe a ko fẹ lẹta ti wọn kọ ranṣẹ si wa, nitori pe a ko le maa duro de oṣu mẹfa, tabi pe ka kọkọ lo ọdun meji ko to di pe a tẹsiwaju lọ sibi to wu wa. Bakan naa lo ni awọn tako pe ko jẹ ọga agba ileewosan kan lo maa fun wa ni iwe ontẹ pe ki a maa lọ. Ki ọga agba miran to si le fontẹ lu ẹnikan, niṣe ni wọn maa kọkọ ba iru ẹni bẹẹ laṣepọ. Awọn akọṣẹmọṣẹ naa sọ pe ti ijọba ba ti ṣe awọn nnkan wọnyi, wọn maa rii pe ko ni ṣeni to maa sọ pe oun fẹ japa."
"Falana léwájú agbẹjọ́rọ̀ ìpínlẹ̀ Eko láti ṣe ìwọde ìfìyàjẹni láti ọwọ́ Ọlọ́pàá,Agbẹjọro agba to tun jẹ ajafẹtọ ọmọniyan, Femi Falana ti kesi ileeṣẹ Ọlọpaa lati gbe iwadii kalẹ fun bi ileeṣẹ Ọlọpaa ṣe n fìya jẹ  awọn agbẹjọro nipinlẹ Eko. Falana sọ eyi lasiko to n lewaju ifẹhonhan ti ẹgbẹ awọn agbẹjọro, ẹka ti ipinlẹ Eko gbe kalẹ lati tako bi ileeṣẹ Ọlọpaa ṣe tí agbẹjọro kan, Olumide Sonupe mọle. Awọn agbẹjọro wa lati ẹka ajọ NBA márùn-ún, ti wọn bẹrẹ ìwọde ni ọfisi wọn ní Ikeja, ti wọn si morile ọfisi ileeṣẹ Ọlọpaa níbi Kọmisọna ileeṣẹ Ọlọpaa, Adegoke Fayoade ti ba wọn sọrọ. Nigba to n ba awọn akọroyin sọrọ, Falana ni NBA setan lati dabo bo eto awọn Agbẹjọro, to si jẹ ko di mimọ pe NBA tí kọwe fun Iwadii. ""Gbogbo ẹka NBA marun-un parapọ lati se ìwọde tako ifiyajẹni ileeṣẹ Ọlọpaa ti awọn Agbẹjọro ati araalu  n koju. ""NBA n pe fun Iwadii lori ohun to sẹlẹ. Inu wa dun pe Kọmisọna fun ileeṣẹ Ọlọpaa ni iwadii ti bẹrẹ sugbọn a n fẹ kọwe lati pese abo fun akẹgbẹ wa."" Alaga ajọ NBA ti Ikeja, Seyi Olawumi ni awọn ṣe ìwọde naa lati tako bi ileeṣẹ Ọlọpaa ṣe fiya jẹ awọn Agbẹjọro. ""Iwode alaafia lati tako ifiyajẹni lati ọwọ ileeṣẹ Ọlọpaa si awọn ọmọ ẹgbẹ wa ti wọn sisẹ wọn fun awọn onibara wọn. Agbẹjọro Sonupe lo dero ile iwosan lẹyin ti Ọlọpaa tí mọlẹ lasiko to n gbiyanju lati gba beeli onibara rẹ agbegbe Alimosho ni Ọgbọnjọ oṣu Kejila ọdun 2023. Gẹgẹ bii alaye Agbẹjọro naa, ọjọ meji lo lo ni ahamọ ileeṣẹ Ọlọpaa lẹyin ti DPO pàṣẹ pe ki wọn ti mọlẹ. Lẹyin iṣẹlẹ naa ni Kọmisọna ileeṣẹ Ọlọpaa nipinlẹ Eko pàṣẹ pe ki DPO naa rọọkun nile. Bakan ninu atẹjade tí Agbẹnusọ fun ileeṣẹ Ọlọpaa nipinlẹ Eko, Benjamin Hundeyin fi lede salaye pe DPO ti pàṣẹ pe ki iwadii bẹrẹ lori iṣẹlẹ naa."
Bíṣọ́ọ̀bù ẹni ọdún 74 ń kojú ẹ̀sùn ìfipábánilòpọ̀,Biṣọọbu tẹlẹ ri kan lorileede Australia, Christopher Saunders ni wọn ti fẹsun ifipabanilopọ ati awọn ẹṣẹ mii to jẹ mọ ibalopọ ninu kan an. Ẹni ọdun mẹrinlelaadọrin yi ni ọwọ awọn agbofinro ba lẹyin ti iwadii waye lati ọwọ ileeṣẹ ọlọpaa Australia ati ọfisi Poopu mimọ. Ọgbẹni Saunders ti fi han pe oun ko ni bẹbẹ pe oun ko jẹbi gbogbo ẹsun ti wọn ba fi kan an. O jẹ ọkan lara awọn agbaagba ijọ Katọliki ti wọn yoo fi iru ẹsun bayii kan. Ẹsun ifipabanilopọ onigun meji ni wọn fi kan Saunders, ẹsun mẹrinla to nii ṣe pẹlu ikọlu si ẹlomiran lọna aitọ ati ẹsun mẹta to da lori biba ọmọ ṣe pọlọna ti ko tọ fun eeyan to wa ni ipo giga. Awọn ẹsun ti wọn fi kan an yi ni wọn lo waye laarin ọdun 2008-2014 lawọn ilu Australia to jina si igboro diẹ. Awọn ilu naa ni: Broome, Kununurra ati laarin awọn eeyan ibilẹ to wa ni  Kalumburu. Wọn gba beeli rẹ lỌjọbọ ti wọn si paṣẹ pe ki o ma kuro nile rẹ titi di igba ti wọn yoo fi gbẹjọ rẹ ni oṣu Kẹfa gẹgẹ bi ileeṣẹ iroyin Australia ti ṣe jabọ. Yatọ si Cardinal George Pell, to doloogbe ti wọn ran lẹwọn, ti wọn si tun pada tu silẹ, Saunders ni oṣiṣẹ ṣọọṣi to ni ipo to ga julọ lorileede naa ti wọn fẹsun ifipaba ọmọde lo pọ kan Ninu atẹjade kan ti wọn fi sita lỌjọbọ, ẹgbẹ awọn Bisọọbu Australia jẹjẹ lati fọwọsowọpọ pẹlu awọn agbofinro ti wọn si ni ẹsun to lagbara ni wọn fi kan Ọgbẹni Saunders ni paapa fun awọn to mu ẹsun naa wa. ''O tọ bẹẹ lo si yẹ ki wọn ri pe wọn ṣe iwadii ẹsun wọnyii lẹkunrẹrẹ'' Bẹẹ ni Archbishop Timothy Costelloe to jẹ Archbishop ilu Perth. Ọgbẹni Saunders ti wọn kọkọ ṣe iribọmi fun lọdun 1976 lo ọpọ ọdun lagbegbe Kimberly ni iwọ oorun ariwa orileede naa ti wọn si yan sipo Biṣọọbu Broome lọdun 1996. Diocese too n dari yi sunmọ odinwọn dedee orileede Turkey to si kaari gbogbo awọn agbegbe to wọnu julọ ni Australia. Eeyan ti awọn eeyan pọnle pupọ ni agbegbe naa ni Ọgbẹni Saunders jẹ to si jẹ ẹni ọwọ lawujọ rẹ. Lọdun 2020 ni wọn kọkọ fi ẹsun kan ṣugbọn wọn ko pawe de lori iwadii ọlọpaa lalae fẹsun kankan kan. O jọwọ ipo rẹ gẹgẹ bi Biṣọọbu Broome ṣugbọn wọn ṣi kaa kun gẹgẹ bi Biṣọọbu Emeritus. Poopu mimọ pada wa gbe igbimọ dide ti o mu ki awọn ọlọpaa bẹrẹ iwadii tuntun mii.
Ọmọ ọ̀dọ̀ fipá bá ọmọ ọdún márùn-ún ọmọ ọ̀gá rẹ̀ lòpọ̀, ìwádìí bẹ̀rẹ̀,Ọwọ́ ṣìnkún òfin ti tẹ ọmọ ọ̀dọ̀ kan, ẹni ọgbọ̀n ọdún fẹ́sùn wí pé ó fipá bá ọmọkùnrin, ọmọ ọdún márùn-ún tó jẹ́ ọmọ ọ̀gá rẹ̀ lopọ. Ìròyìn ní ilé ìgbé wọn tó wà ní Mihango, ní Nairobi, orílẹ̀ èdè Kenya ni ìṣẹ̀lẹ̀ náà ti wáyé. Ẹ̀sùn ìfipábánilopọ̀ ni ọmọ ọ̀dọ̀ náà ń kojú níwájú ilé ẹjọ́ Makadara, tí wọ́n sì ti ní kí wọ́n fi sí àhámọ́ lórí ìwà tó wù. Ní ọjọ́ Kọkànlélọ́gbọ̀n, oṣù Kẹjọ, ọdún 2023, ni ìṣẹ̀lẹ̀ náà wáyé lẹ́yìn tó mú ọmọ náà kúrò ní ilé ẹ̀kọ́ rẹ̀. Ọmọ ọdún márùn-ún náà sọ fún àwọn ọlọ́pàá lásìkò ìwádìí pé òun lọ sí yàrá òun lẹ́yìn tí òun kúrò ní ilé ẹ̀kọ́ láti pàrọ̀ aṣọ òun tí ọmọ ọ̀dọ̀ náà sì wá bá òun nínú yàrá náà. Ó ní ọmọ ọ̀dọ̀ náà sọ fún òun pé òun ní nǹkan tí òun fẹ́ kí òun ṣe àti pé òun kò gbọdọ̀ sọ fún ẹnikẹ́ni. Ó ṣàlàyé pé lẹ́yìn náà ni ọmọ ọ̀dọ̀ náà bọ́ aṣọ òun, gbé òun sí orí ibùsùn tó sì fipá bá òun lò pọ̀. Ọmọ náà padà sọ fún àwọn òbí rẹ̀ nígbà tí wọ́n padà délé. Nígbà tí àwọn àwọn ọlọ́pàá ń ṣèwádìí, Akware ní lóòótọ́ ni ìṣẹ̀lẹ̀ náà wáyé àmọ́ tó yí òun padà nígbà tó dé ilé ẹjọ́ níwájú Adájọ́ Hellen Okwani. Akware sọ fún ilé ẹjọ́ pé òun kò fi ipá bá ọmọ náà sùn, pé òun kàn ṣan ìdí fun lásán ni, pé òun kò ṣe nǹkan tí wọ́n kà sí òun lọ́rùn. Ó sọ fún ilé ẹjọ́ gba ẹnu agbejọ́rò rẹ̀ pé ìyàwó ilé, tó ní ọmọ mẹ́ta ni òun, pé kí ilé ẹjọ́ jẹ́ kí òun máa jẹ́jọ́ láti ilé. Adájọ́ Májísíréètì náà, Okwani ní kí wọ́n fi Akware sí àhámọ́ títí tí wọ́n fi máa gbọ́ ẹjọ́ gbígba béèlì rẹ̀ àti pé bóyá wọ́n máa gbé ẹjọ́ rẹ̀ lọ sílé ẹjọ́ gíga. Lẹ́yìn náà ló sún ọjọ́ ìgbẹ́jọ́ mìíràn sí ọjọ́ Kejìlélógún oṣù Kẹsàn-án ọdún 2023.
""
Ìjọba ti ilé ọmọ aláìní ìyá pa fẹ́sùn títa àwọn ọmọ,Ìjọba ìpínlẹ̀ Anambra ti ti ilé àwọn ọmọ aláìní ìyá kan, Arrow of God Community Children’s Home tó wà ní Nkwelle Ezunaka ní ìjọba ìbílẹ̀ Oyi ìpínlẹ̀ náà pa. Kọmíṣọ́nà fọ́rọ̀ àwọn obìnrin àti ìgbáyégbádùn àwùjọ ní ìpínlẹ̀ Anambra, Ify Obinabo ló fi ìkéde náà síta tó sì tún ní àwọn ti gba ìwé àṣẹ tí wọ́n fún iléeṣẹ́ náà. Ohun tó fa ìgbésẹ̀ ìjọba Anambra yìí kò ṣẹ̀yìn ìròyìn kan tí iléeṣẹ́ Foundation for Investigastive Journalism gbé jáde níbi tí wọ́n ti fẹ̀sùn kan ilé ọmọ aláìní ìyá náà pé wọ́n ń ta ọmọ lọ́nà àìtọ́. Ìròyìn náà ní iléeṣẹ́ ìjọba tó ń rí sọ́rọ̀ àwọn obìrin àti ìgbáyégbádùn àwùjọ náà lọ́wọ́ nínú iṣẹ́ àìtọ́ tí ilé ọmọ aláìní ìyá náà ń ṣe. Kọmíṣọ́nà ní kété tí àwọn rí ìròyìn náà ni àwọn ránṣẹ́ pé olùdarí ilé ọmọ aláìní ìyá ọ̀hún Deborah Ogo ṣùgbọ́n tó kọ̀ tí kò jẹ́ ìpè àwọn. Obinabo ní àìwá sí iléeṣẹ́ àwọn wà lára ìdí tí àwọn pẹ̀lú àjọṣepọ̀ àwọn ẹ̀ṣọ́ aláàbò fi ti ilé ọmọ aláìní ìyá náà pa. Nígbà tó ń bá àwọn akọ̀ròyìn sọ̀rọ̀ lẹ́yìn tí wọ́n ti ilé ọmọ aláìní ìyá náà, Obinabo ní iléeṣẹ́ tó ń rí sí ọ̀rọ̀ àwọn obìnrin àti ìgbáyégbádùn àwùjọ kò mọ nǹkankan nípa bí wọ́n ṣe ta ọmọ. Ó ṣàlàyé pé lára àwọn nǹkan tó fojú hàn tó sì wẹ iléeṣẹ́ àwọn mọ́ ni pé àwọn mẹ́ta láti iléeṣẹ́ òun ló yẹ kí ó buwọ́lu ìwé tí ènìyàn bá fẹ́ gba ọmọ sọ́dọ̀ àmọ́ kò sí ìbuwọ́lù ẹnìkankan nínú àwọn níbẹ̀. Bákan náà ló ní láti ìgbà tí òun ti di Kọmíṣọ́nà, ilé ẹjọ́ májísíréètì tó ń rí sí ọ̀rọ̀ ìbálòpọ̀ àti àwọn ẹ̀sùn ìfìyàjẹni ti ìlú Awka ni àwọn ti ń gba ìwé àṣẹ dípò ilé ẹjọ́ Nnewi èyí tó wà nínú ìròyìn náà. Ó ní èyí rí bẹ́ẹ̀ láti le ṣe àmójútó ọmọ tí àwọn bá fún alágbàtọ́. Obinabo wá ṣèkìlọ̀ fún àwọn ilé ọmọ aláìní ìyá mìíràn tó wà ní ìpínlẹ̀ náà tí wọ́n bá ń ṣe irú owó títa ọmọ tàbí gbé ọmọ fún alágbàtọ́ lọ́nà àìtọ́ pé kí wọ́n lọ jáwọ́ tàbí kí wọ́n fojú winá òfin. Ó ní ìjọba kò ní kó àárẹ̀ ọkàn láti ṣe àwárí àwọn ilé ọmọ aláìní ìyá tó bá ń irú iṣẹ́ láabi báyìí. Ó tún rọ àwọn òbí tó bá fẹ́ gba ọmọ tọ́ láti fi ohunkóhun tí wọ́n bá rí tó lòdì sí òfin tó ilé iṣẹ́ àwọn létí nígbà tí wọ́n bá dé ilé ọmọ aláìní ìyá. Ó fi kun pé àwọn ọmọ ogun ni àwọn gbé kúrò ní ilé ọmọ aláìní ìyá Arrow of God tó fi ma ọmọ ìkọkọ kan. Ó ní àwọn ọmọ tí ọjọ́ orí wọn wà láàárín ọdún kan sí ọdún mẹ́ẹ̀dógún ni àwọn náà èyí tí ọkùnrin wọn jẹ́ mẹ́wàá tí àwọn obìnrin sì jẹ́ mẹ́sàn-án pẹ̀lú ìkókó kan. Ó ní àwọn ọmọ náà ló ti wà lábẹ́ ìtọ́jú ìjọba ìpínlẹ̀ Anambra títí àwọn máa fi wá àwọn ẹbí wọn kàn. Ní ọjọ́bọ̀ ọjọ́ Kẹwàá, oṣù Kẹjọ ni iléeṣẹ́ ìròyìn Foundation for Investigative Journalism gbé ìròyìn kan jáde pé ilé ọmọ aláìní ìyá kan ń ta ọmọ lọ́nà àìtọ́. Ọ̀kan lára àwọn òṣìṣẹ́ iléeṣẹ́ náà tó ṣe ìwádìí ọ̀rọ̀ náà ṣàlàyé bí ó ṣe gbà á ní oṣù makàndínlógún láti fìdìí ìwádìí náà múlẹ̀ àti bó ṣe pàpà ra ọmọ oṣù mẹ́fà ní mílíọ̀nù méjì náírà ní ilé ọmọ aláìní ìyá Arrow of God ní ìpínlẹ̀ Anambra. Soyombo ṣàlàyé bí wọ́n ṣe ra fóònù fún ìyá tó ni ilé ọmọ aláìní ìyá ọ̀hún, Rev. Deborah Ogo láti lè gbà láti ta ọmọ fún wọn. Lẹ́yìn-ò-rẹ̀yìn Soyombo ní àwọn gba ọmọ oṣù mẹ́fà láì tẹ̀lé òfin àti ìlànà tó yẹ èyí tó lòdì sí òfin Nàìjíríà. Ó ní láti ìpínlẹ̀ Eko ni àwọn ti bẹ̀rẹ̀ òwò náà kí ilé ọmọ aláìní ìyá náà tó ní kí àwọn wá gba ọmọ ní ẹ̀ka rẹ̀ tó wà ní ìpínlẹ̀ Aanmbra. Èyí lo mú kí ìjọba ìpínlẹ̀ Anambra ti ilé ọmọ aláìní ìyá náà àmọ́ tí olùdásílẹ̀ rẹ̀ Rev. Deborah Ogo àti àwọn òṣìṣẹ́ rẹ̀ sì ti ná pápá bora. Bákan náà ni ẹ̀ka ilé ọmọ aláìní ìyá náà tó wà ní agbègbè Ajah ní ìpínlẹ̀ Eko ti jẹ́ títí pa látọwọ́ ìjọba ìpínlẹ̀ Eko fẹ́sùn lílòdì sí òfin.
Olùkọ́ ẹni ọdún 86 ń kojú ẹ̀wọ̀n ọdún 600 nítorí aṣemáṣe pẹ̀lú akẹ́kọ̀ọ́ rẹ̀,Obirin ẹni ọdun mẹ́rìnléláàdọ́rin kan to ti fi akoko igba kan jẹ olukọ ri ti jẹbi ẹsun ṣiṣe aṣemaṣe pẹlu akẹkọọ rẹ to jẹ ọmọ ọdun mẹrinla pere. Iroyin ni o ṣeeṣe ki obinrin naa ri ẹwọn ti iye ọdun rẹ to ẹgbẹta he lẹyin idajọ rẹ. Olukọ tẹlẹri ọhun, Anne N. Nelson-Koch jẹbi gbogbo ẹsun marundinlọgbọn ti wọn fi kan an niluu Wisconsin, nilẹ Amẹrika. A gbọ pe Nelson-Koch, to jẹ olukọ nile ẹkọ aladani kan maa n ba ọmọ naa ṣe aṣemaṣe  ninu kọrọkọndu kan nile ẹkọ naa laarin ọdun 2016 si 2017. Eni ọdun mẹrinlaadọrin ni olukọ naa, nigba ti akẹkọọ naa jẹ ọmọ ọdun mẹrinla lasiko ti ibaṣepọ wọn ọhun waye. Odidi ọjọ mẹta gbako ni igbimọ awọn adajọ fi jiroro lori ẹsun aṣemaṣe naa, ki wọn to fẹnuko pe o jẹbi. Ọkan lara awọn agbẹjọro to da si igbẹjọ ọhun, Sarah M. Skiles ni “akinkanju ni ọmọkunrin ti olukọ yii ṣe aṣemaṣe pẹlu.” “O sọ ododo bi ọrọ naa ṣe jẹ niwaju awọn adajọ, ọrọ rẹ si ye wọn, inu wa dun si afojusun awọn adajọ ọhun lati ṣe iwadii ododo ọrọ naa.” Skiles rọ ile ẹjọ ọhun lati fi ọdanra naa si ahamọ titi ti wọn yoo fi ṣe idajọ rẹ, amọ adajọ Richard Radcliffe fi ni ko maa lọ ile rẹ. Amọ ile ẹjọ so ẹrọ GPS ti yoo maa sọ ibi to wa ni gbogbo igba mọ lara titi ti wọn yoo fi ṣe idajọ rẹ ti yoo waye lọjọ kẹtadinlọgbọ, oṣu Kẹwaa, ọdun yii. Agbẹjọro agbegbe Monroe ti igbẹjọ naa ti waye, Kevin Croninger sọ pe o ṣeeṣe ki ye akoko ti olukọ naa yoo lo lọgba ẹwọn to ẹgbẹta ọdun.
Ọwọ́ Ọlópàá tẹ obìnrin tó gbèrò láti pa ọmọ ọdún mẹ́jọ torí kí ọkọ rẹ̀ má baà fẹ́ ìyàwó míì,Ẹ wa nkan fidi le ki ẹ si fidile nkan. Idi ni pe kayeefi ni iroyin taa mu tọ yin wa yi jẹ lati ilu Kano. Niṣe ni arabinrin kan ko si panpẹ ọlọpaa lẹyin ti o gbero lati pa ọmọ ọdun mẹjọ kan lọna a ti dina ki ọkọ rẹ ma fẹ iyawo mii. Ileeṣẹ ọlọpaa Kano mu arabinrin ẹni ọdun marundinlogiji yi Fatima Salisu lori ẹsun pe o gbero lati ṣeku pa ọmọdebinrin Sharifa Usman ni ijọba ibilẹ Kumbotso. Ninu atẹjade, alukoro ọlọpaa SP Abdullahi Haruna Kiyawa sọ pe Fatimah gbiyanju lati pa Sharifa lati fi gbẹsan imọran ti baba Sharifa gba ọkọ re pe ki o fẹ iyawo keji. Awọn ọlọpaa ribi doola Sharifa Usman ninu ile akọku kan lọjọ kẹrinla oṣu Kaarun lẹyin ti araadugbo kan tawọn lolobo pe oun n gbọ igbe ọmọdebinrin naa. Gẹgẹ bi ọlọpaa ṣe wi, alaanu yi sare lọ si ibi ile akọku yi nibi to ti ba ọmọdebinrin naa ninu agbar ẹjẹ ti ọbẹ ti wọn fi gun ninu ṣi wa nibẹ.  Bẹẹ lo ni apa kaakiri ara rẹ. Sharifa n gba itọju lọwọ ni ile iwosan. Iwadii ọlọpaa fi han pe Gadon Kaya ni ijọba ibilẹ Gwale ni Fatimah n gbe pẹlu Sharifah. Amọ Fatimah gbe ọmọ naa lati ọdọ rẹ lọ si ile akọku kan ni agbegbe Kureken Sani ni ijọba ibilẹ Kumbotsu. A gbọ pe Fatimah gun ọmọ naa lọbẹ lọrun, ikun rẹ ati pe o fi ọbẹ naa kalẹ si ikun ọmọ naa to si na papa bora. Ọkọ rẹ sọ pe arun ọpọlọ n daamu rẹ ati pe oun ko mọ ibi to wa. Ṣugbọn awọn ọlọpaa pada ri ni abule kan to wa ni Jigawa lỌjọbọ tii ṣe ọjọ kejidinlogun oṣu Kaarun. Alukoro ọlọpaa Kiyawa sọ pe awọn n ṣe iwadii lati mọ boya ọkọ Fatimah mọmọ to n da aṣọ aṣiri bo iyawo rẹ. Wọn lawọn fẹ tan imọlẹ sawọn ibeere wọnyii:
Wo ohun tuntun tí gbajúmọ̀ òṣèré, Yomi Fabiyi tún wú jáde lórí ọ̀rọ̀ Baba Ijesha àti Princess,Ọrọ ẹsun iwa aṣemaṣe pẹlu majesin to waye laarin gbajumọ oṣere tiata, Baba Ijẹṣa ati ọmọdebinrin gbajumọ alawada, Damilọla Adekọya ti ọpọ n pe ni Princess tun ti gba ibomiran y bayii. Gbajumọ oṣere tiata, to tun jẹ eekan ajafẹtọ araalu, Yọmi Fabiyi ti ke si gomina ipinlẹ Eko, Babajide Sanwo-Olu ati ileeṣẹ ọlọpaa ni ipinlẹ Eko pe ki wọn lọ fi panpẹ ofin gbe Damọla Adekọla ati Okele to ni wọn fi ẹsun kan pe awọn pẹlu ṣe aṣemaṣe pẹlu mọdebinrin ‘Princess’yii kan naa. Ọgbẹni Yọmi Fabiyi ṣalaye ninu lẹta ifisun kan to kọ ṣọwọ si kọmiṣọna ọlọpaa nipinlẹ Eko pe ohun to tọna bayii ni pe ki gomina Sanwo-Olu ati kọmiṣọna ọlọpaa ni ipinlẹ Eko, o fi panpaẹ ofin gbe awọn mẹtẹta bayii, iyẹn Princess, Damọla Adekọla ati Okele gẹgẹbi awọn to le ‘ko ewu ba’ ọmọdebinrin. Fabiyi ni nigba ti iwadi ti ọlọpaa ṣe lẹyin ti wọn mu Ọlanrewaju Omiyinka ti ọpọ mọ si Baba Ijesha fihan pe Damọla Adekọla pẹlu ti ṣe aṣemaṣe pẹlu ọmọdebinrin ọmọ ọdun mẹrinla ti a n sọrọ yii kan naa, o yẹ ki ọlọpaa gbe e. Fabiyi ṣalaye ninu lẹta ifisun rẹ naa pe O ṣeeṣe ko tun tẹsiwaju lati maa ṣe aṣemaṣe pẹlu ọmọdebinrin yii atawọn miran ti wọn ko ni le wi sita. “Mo n sọ eleti nitori pe Princess funrarẹ fi idi rẹ mulẹ funrarẹ nileẹjọ pe oun mọ pe ki wọn to dẹ okun lati mu Baba Ijẹsha, Damọla ati aṣọgba to n ṣọ ile wọn, ti orukọ rẹ n jẹ Okele ti n ba ọmọdebinrin yii ṣe aṣemaṣe eyi to ni oun ni lati jade adura si.” O ni lẹyin ti wọn mu Baba Ijesha, wọn ṣi ba atọ ọmọkunrin ni oju ara ọmọdebinrin naa. O fi kun un pe gbogbo ẹ gbogbo ẹ, iwa aibikita lori ọmọde ni eyi lapapọ ti o si tọ si ijiya to gbọngbọn labẹ ofin ipinlẹ Eko. Bakan naa ni gbajumọ oṣere naa yọju rẹ sita ninu lẹta ifisun to kọ naa pe, ọmọdebinrin naa funrarẹ lo sọ pe Damọla Adekọla kan ba oun lajọṣepọ nigba ti wọn ri atọ ọmọkunrin ni oju ara rẹ. O ni ọlọpaa mu Damọla naa nigba ti ẹjọ naa bẹrẹ ti oun pẹlu si tun jẹwọ, ki afurasi keji, aṣọle ti wọn gba ti inagijẹ rẹ n jẹ ‘Okele’ si sa lọ mọ ofin lọwọ. Fabiyi ni lẹyin ọdun meji, ero oun ni pe o yẹ ki ijọba ti fi awọn mejeeji yii jofin pẹlu Princess funrarẹ fun kikuna lati mojuto ọmọ to wa ni ikawọ rẹ.
Kí ló ṣẹlẹ̀ s’àwọn tó ń f’ọmọ ṣe kátàkárà tó ń ṣiṣẹ́ pọ̀ pẹ̀lú àwọn òṣìṣẹ́ elétò ìlera?,L'ọdun mẹta sẹyin, iwadii BBC tu aṣiri awọn gbọmọ-gbọmọ kan to n ṣiṣẹ pọ pẹlu awọn oṣiṣẹ eto ilera oniwa ibajẹ, ati awọn alai ni ile lori to n mu ogun oloro lorilẹede Kenya. Ni bayii, BBC tun pada lati mọ ipa ti iṣe iwadii ti o ṣe ti ni. Lẹyin ọjọ ti abajade iṣe iwadii BBC bọ sori afẹfẹ, ijọba ṣe ileri lati gbogun ti awọn to n lo ọmọde lọna aitọ. Ṣugbọn lẹyin ọdun mẹta, ko si apẹrẹ imuṣẹ ileri ti ijọba ṣe. BBC kan si ajọ to ri si eto aabo ilu ni Kenya, ṣugbọn wọn ko fesi. Jakejado Kenya, ni ọpọlọpọ obi lo ṣi n wa awọn ọmọ wọn.
Ìwádìí BBC nípa àjọ bọ́ọ̀lù Gabon níbi tí àwọn akọ́nimọ̀ọ́gbá ti ń fipá bá àwọn ọ̀dọ́ agbábọ́ọ̀lù láṣepọ̀,Ẹkun etikun gusu Afirika ni orilẹede Gabon sọlẹ si. Iditẹgbajọba to waye lorilẹede naa laipẹ yii mu ki o tun gbajumọ lawujọ orilẹede agbaye. Amọṣa, yatọ si iditẹ gbajọba yii, iwa ibajẹ kan n waye labẹnu ti ko han si araye lorilẹede naa – Gbogbo ọdọ lorilẹede Gabon lo ni ala rere lati di agbabọọlu to lorukọ ti yoo si lee ṣoju orilẹede naa lawọn idije agbaye gbogbo. Lọdun mẹrin sẹyin, ọkan lara awọn odu agbabọọlu orilẹede naa, Parfait N’dong pada wa si orilẹede naa lati da ileẹkọ nipa bọọlu gbaigba silẹ. “Mo ni ifẹ lati pada wa si Gabọn. Ero mi si ni pe awọn nnkan ti mo nkọ awọn ọmọde loke okun ki n wa kọ awọn ti orilẹede mi gan an ṣugbọn lẹyin ọpọlọpọ ọdun loke okun, mi o mọ pe nnkan ko ri bi mo ti fi silẹ nile mọ ni Gabon.” Nigba ti yoo fi pada sile, iwa fifi awọn ọdọkunrin agbabọọlu ṣe ibalopọ ti wa di tọrọfọnkale nibẹ. O ni gbogbo awọn adari ere bọọlu lorilẹede naa lohun ti ba sọr lori aṣa buruku yii ṣugbọn ti ko si ẹni to fẹ tẹti gbọ ohun to n sọ. BBC ba awọn ẹlẹri to le ni ọgbọn sọrọ, gbogbo wọn lo si fi idi rẹmulẹ pe aṣa buruku biba awọn ọmọ to wa lati gba bọọlu di ọlọla ni ibalopọ ti gbilẹ fun  pọlọpọ ọdun. Awọn ẹlẹri naa ni ajọ ere bọọlu lorilẹede naa, Fegafoot m si iwa buruku naa. Nigba ti iwe iroyin kan lorilẹede Gẹẹsi tu aṣiri iwa buruku yii sita lọdun 2021 ni awọn alaṣẹ to fi panpẹ ofin gbe awọn aknimọọgba mẹrin. Mẹta ninu wọn lo ṣi wa ni ọgba ẹwọn bayii. Koda ọkan lara wọn tilẹ jẹwọ pe oun maa n fi ipa ba awọn ọdọkunrin agbabọọlu ni ibalopọ akọsiakọ nibẹ.
Wo bí  àjọ òkèèrè yí ṣe gbọ̀nà ẹ̀bùrú jí àwọn ọmọdé gbé ní ìlú yìí,Awọn ọmọde lorilẹede Ghana ni wọn ti mu kuro ni ilẹ wọn nipasẹ ọkan lara awọn ileeṣẹ owoyebiye kan lagbaye to n gbogun ti oko ẹru, gẹgẹ bi iwadi BBC se fihan. Ileeṣẹ Internation Justice Mission lo ni erongba lati dola awọn ọmọde lọwọ oko ẹru, ti wọn yoo da wọn pada sọdọ mọlẹbi wọn, Sugbọn ọpọlọpọ awuyewuye lo ti jẹyọ BBC rin irinajo lo si ilu Mogyigna ni apa ariwa orilẹede Ghana. Apapọ awọn eeyan to wa niluu naa ko ju mẹrinlelogun lọnigba ti a de ibẹ . Ọkan lara ọmọde ti isẹlẹ naa soju rẹ, Musah Mustafa salaye fun BBC pe ni ọganjọ oru lọjọ kẹfa oṣu kẹjọ ọdun 2022 ni oun jade lati inu ile lati lọ tọ, to oun si ri bi ọkọ ayọkẹlẹ mẹrin se ya wọ abule ọun. Musah ni oun sapọ ti oun si ri awọn agbebọn to jade lati inu ọkọ naa, ti wọn si wọ si sumọ ile meji kan. O ni oun gbiyanju lati pariwo sita, pe ki oun ji awọn yooku. Sugbọn ko si nnkan ti ẹnikẹni le se si. Awọn agbebọn naa ya wọle, wọn si gbe ọmọ mẹrin lọ. Abọ BBC ree ninu fọnran yii.
Iléẹjọ́ ní kí Trinity Guy tún padà wá ní oṣù kẹjọ, ìdí rèé,Ile ẹjọ magisireeti to n gbọ ọrọ to ni ṣe pẹlu ẹtọ ọmọde nipinlẹ Oyo, ti sun igbejọ gbajugbaja adẹrinpoṣonu Abdullahi Maruff ti ọpọ eeyan mo si Trinity Guy, Ahmed Isiaka ati Ahmed Rofiat siwaju. Ile ẹjọ gbe igbesẹ yii nitori aisi iwe ẹsun eyi ti wọn fi pe wọn lẹjọ. Ọjọ kẹta oṣu kẹjọ ọdun yii ni igbejọ naa yoo waye niluu Ibadan. Saaju ni adajọ Magisireeti P.O Adetuyibi to n gbo ẹjọ naa paṣẹ pe ki wọn gbe adẹrinpoṣonu ọhun ati awọn obi ọmọdebinrin ọmọ ọdun mẹwa naa lọ si atimọle titi ti igbejọ yoo fi waye lori ẹsun ti wọn fi kan wọn. Bo tilẹ jẹ wi pe agbẹjọro fun Abdullahi Maruff ti gbogbo eeyan mo si Trinity Guy, Oludare Olubayo  ati A.O Alabi ẹni to n ṣoju awọn obi ọmọdebinrin naa, rọ ile ẹjọ lati ni suuru ki iwe ipejọ ti wọn n reti de. Ninu ọrọ rẹ magisireeti P.O Adetuyibi ṣalaye wi pe ile ẹjọ ko le duro de ẹni ti o ṣẹṣẹ ko mu iwe ipejọ wa. O ṣalaye siwaju wi pe o ṣee ṣe ki awọn ẹsun ti wọn fi kan Adẹrinpoṣonu Abdullahi Maruff dinku sii. O wa kesi agbẹjọro Abdullahi Maruff lati jẹ ki gbogbo iwe ipejọ ati awọn ohun elo ti wọn yoo nilo fun ipejọ naa wa ni arowoto ṣaaju igbejọ eyi ti yoo waye ni ọjọ kẹta oṣu kẹjọ ọdun yii. Trinity Guy wọ gau lẹyin ti fidio kan jade sori ayelujara nibi to ti n beere ọrọ lọwọ ọmọdebinrin kan nipa nnkan ọmọkunrin tirẹ. Igbejọ lori ẹsun ti wọn fi kan adẹrinposonu nni, Abdullahi Maruff ti ọpọ eeyan mọ  si Trinity Guy tẹsiwaju lọjọ Iṣẹgun. Ile ẹjọ to n risi ọrọ idile ni o n dari igbejọ naa lori ẹsun pe  Abdullahi Maruf  hu iwa itabuku ọmọdebinrin kan nipa alufansa ọrọ ibalopọ to sọ sii ninu fidio rẹ kan. Ninu fidio ọhun ni Trinity Guy ti n beere ọrọ lọwọ ọmọdebinrin kan nipa nnkan ọmọkunrin tirẹ. Lara awọn to wa si ile ẹjọ naa ni awọn aṣoju ẹka to n risi ẹsun hihu iwa ipa si ọmọde nipinlẹ Oyo. A tun gbọ pe awọn obi ọmọdebinrin yii naa wa lara awọn to peju si ile ẹjọ. Idi tawọn obi rẹ naa fi wa ni ile ẹjọ ni pe adajọ sọ lasiko ijoko to ṣaaju wi pe wọn lẹjọ lati jẹ lori iṣẹlẹ yii. Gẹgẹ bi akọroyin wa ṣe jabọ, ile ẹjọ Majisireeti sọ pe ki wọn lọ gba atẹgun lọgba ẹwọn pẹlu Trinity titi di igba ti igbẹjọ yoo fi tẹsiwaju. Ahmed, ẹni ogoji ọdun to jẹ baba rẹ, ati Rofiat, ẹni ọdun mọkandinlọgbọn ni wọn fẹsun kan pe wọn fọwọsowọpọ pẹlu Trinity Guy lati gbe igbesẹ to lodi sofin lilo ọmọde lori ayelujara. Adajọ P.O Adetuyibi ni ko tẹwọgba anfani lati ma jẹjọ fun awọn olujẹyọ ọhun, to si ni ki wọn lo maa gba atẹgun lọgba ẹwọn Agodi titi ẹjọ naa yoo fi ni ojutu. Ni oṣu Kẹfa ọdun yi ni ileeṣẹ ọlọpaa to wa ni ipinlẹ Oyo fiwe pe adẹrinposonu oni ''prank'' yi lati wa dahun si awọn ibeere kan ni agọ wọn. O ṣe ipade naa pẹlu igbakeji Kọmisana ọlọpaa ti o si ṣalaye awọn ọrọ kan fun awọn agbofinro. Abalọ ababọ ni pe alukoro ileeṣẹ ọlọpaa ni ipinlẹ Ọyọ, SP Adewale Oṣifẹsọ fi atẹjade sita to si ni awọn ti lọ fi ṣinkun ofin mu baba ati iya ọmọ naa, Isiaka Ahmed ati aya rẹ Rofiat. Gẹgẹbi o ṣe sọ, Trinity guy ṣalaye fun awọn ọlọpaa to fi ọrọ wa a lẹnu wo pe, oun gba aṣẹ lọwọ awọn obi ọmọdebinrin naa ki oun to lo o fun fidio naa, ati ki oun to gbe e si ori ayelujara. Ninu ifọrọwerọ to wa ṣe pẹlu BBC News Yoruba, alukoro ileeṣẹ ọlọpaa ipinlẹ Ọyọ naa sọ pe gbajumọ alawada oriayelujara naa, sọ pe oṣu kọkanla ọdun 2022 ni oun fi fido naa sita. O ni ko pẹ pupọ ti oun gbe fidio naa sita ti oun tun yọọ kuro nigba ti ariwo dide tako o paapaa lori  iwa aitọ rẹ pẹlu ọrọ ọmọde. Ṣaaju eyi yii ni alukoro ileeṣẹ ọlọpaa lorilẹede Naijiria, Ọga Ọlọpaa Olumuyiwa Adejọbi ti kọkọ ke si ileeṣẹ ọlọpaa nipinlẹ Ọyọ pe ki wọn ti ọwọ Trinity guy bọṣọ pẹlu ọkan o jọkan fidio idaya jani  to n ṣe eyi to sọ pe o lodi si ẹtọ ọmọniyan ati alafia ilu
Àwọn àpẹrẹ tó yẹ kí òbí mọ̀ bóyá ọmọ wọn tí n kojú ìfipábánilopọ̀,Laipẹ yi ni ileẹjọ ijọba ipinlẹ Eko to n mojuto iwa ipa si eeyan dajọ ẹwọn gbere fun Dokita kan Femi Olaleye ti wọn ri pe o jẹbi ifipabọmọde lopọ. Dokita Olaleye ni oludari ileewosan Optimal Cancer Care Foundation ti wọn si fẹsun kan an  pe o fipa ba ibatan iyawo rẹ ọmọ ọdun mẹẹdogun lopọ. Ileẹjọ yi to fidi joko si agbegbe Ikeja sọ pe lootọ ni dokita naa hu iwa buruku yi lẹyin ti wọn ri pe gbogbo aijare ti wọn mu ko o  jẹri si pe gbogbo ọrọ ti ọmọdebinrin yi sọ nipa rẹ jẹ otitọ. Lẹnu lọọlọ yi ni Naijiria, awọn iṣẹlẹ ifipabọmọde lopọ jẹ nkan to gbode. Tohun ti pe wọn n dajọ ijiya fawọn to n hu iwa yi, ọpọ lo ṣi mura si fifi ipa bọmọde lopọ laibikita. Idi ree taa fi tọ awọn onimọ lọ lati bawa ṣalaye ohun to yẹ ki obi maa fura si lati le tete mọ ti ọmọ wọn ba ti n koju ifipabanilopọ. Ati  ọmọ ọkunrin ati obinrin lo n koju iwa buruku yi gẹgẹ bi ohun ti akọṣẹmọṣẹ Elizabeth Azubuike kọkọ fi bẹrẹ alaye rẹ fun wa. Azubike jẹ oludasilẹ ajọ ẹlẹyinju aanu Total Child Initiative to si tun jẹ ọkan lara ọmọ ẹgbẹ to n mojuto aabo ẹkọ ati idaabo ọmọde. Awọn aami pataki tabi apẹẹrẹ ree to ni o yẹ  ki obi kọọkan maa fura si to ba ti n waye pẹlu ọmọ wọn to n koju ifipabanilopọ. Akọkọ ni pe ọmọ to maa n ṣere daada yoo bẹrẹ si ni ka siosio ti ko si ni maa ṣere daada bi ti tẹlẹ mọ. Dokita Azubuike sọ pe apẹẹrẹ kan ree to le tọka si pe awọn kan ti n ṣe ọmọ yi ni aburu ti awọn obi rẹ ko si mọ. O ni bawọn obi ba ti ri pe ọmọ wọn n ka siosio, ki wọn pe sọdọ lati le mọ nkan to n ba iru ọmọ bẹẹ finra. ''To ba ṣe pe ọmọ naa yi kere, ẹkun ni yoo maa sun ni paapa ti wọn ba ranti nkan ti ẹni to ṣe aburu si wọn yi ṣe fun wọn.'' BBC tun ba akọroyin kan to n ṣiṣẹ pẹlu ileeṣẹ redio Wazobia FM Uche Nwanyiocha. Lori eto rẹ, a maa saba sọrọ nipa ifipaba ọmọde lopọ. Oun naa ba wa dasi ọrọ yi to si ni ''Ti ọmọde ba ti n da wa lọtọ, apẹrẹ nla ree wipe o ṣeeṣe ki eeyan kan ti maa fipabaalopọ.'' O ni awọn obi  yẹ ko fura pe nkan ti ṣẹlẹ''ti ọmọ to ba n ba wọn sọrọ daad ṣadede n ka siosio lai da si eeyan kankan'' ''Ni paapa ọmọ taa mọ pe ọlọyaya lo jẹ to fẹran lati maa ṣere,ti o ba ti n da wa lọtọ, ki a tete wa nkan ṣe'' Apẹrẹ mii tawọn onimọ ṣalaye fun wa ni pe ti ọmọ ba ti n sa fun ẹni to maa n yọ mọ daada tẹlẹ, nkan to jọ mọ ifipabanilopọ le ti maa waye. Wọn sọ fun wa pe tawọn obi ba darukọ ẹni naa tabi ti wọn ni ki ọmọ lọ ṣere lọdọ rẹ ti ẹru si bẹrẹ si ni ba ọmọ bayii, ka fura si pe o le ti maa ṣe aburu si ọmọ yi ni nipa ibalopọ. ''Apẹrẹ nla leyi jẹ ti wọn ba ti n bẹru eeyan ti wọn fẹran tẹlẹ.Awọn obi ni lati beere lọwọ ọmọ pe''ki lo de to fi n sa fun buọda lagbaja tabi anti tamẹdun'' Ugbochukwu sọ pe ohun ti obi yẹ ko gbe ni igbesẹ ree ko ma ba lewu lọjọ iwaju. Labẹ isọri kekere kan lawọn apẹrẹ  bi pe ki ọmọ tun maa tọọle ni ọmọ to ṣepe kii ṣe bẹ tẹlẹ. Dokita Azubuike sọ pe bẹẹ naa lo yẹ ki obi maa fura ti ọmọ ba n ja haunhaun si awọn eeyan. Ọmọ ti kii fa wahala le bẹrẹ si ni koju ija si eeyan latari pe o le ro wipe iru eeyan bẹẹ fẹ hu iwa ifipabanilopọ si. Ti awọn obi ba ti ri wi pe awọn ọmọ wọn ti n foju wina ifipabanilopọ ki wọn tara gbe wọn lọ si ọdọ awọn onimọ iṣegun lati ri aridaju pe iru nkan bayii n waye. Bẹẹ naa lo ṣe pataki ki obi ri wi pe awọn fi ifẹ to pọ gaan an han si iru ọmọ bẹẹ. Loore koore lo ṣe pataki ki obi maa fi da ọmọ naa loju pe kii ṣe ẹbi rẹ ni pe iru nkan aburu yi waye ati pe awọn ko da lẹbi pe o ṣe gba alaburu laaye . Lẹhin igba naa, o yẹ ki obi wa fi da ọmọ bẹẹ loju pe awọn yoo ṣa gbogbo ipa latui daabo bo ati pe iru nkan bayii ko ni de si mọ ni aburu. Awọn akọṣẹmọṣẹ taa ba sọrọ tun sọ fun wa pe ka obi ti wọn ba fipabaọmọ rẹ lopọ ri pe o kan si ẹka ijọba to n pese itọju ati aabo lọwọ iwa ipa si ọmọde. Bakan naa ni ẹka to n risi iru ọrọ bayii ni ileeṣẹ ọlọpaa naa wa lati ṣe iranwọ ti wọn ba ri pe nkan bayii ṣẹlẹ. Ki awọn obi ati awọn ọmọ yi naa gbiyanju lati lọ fun idanilẹ tori pe iru iṣẹlẹ bayii a maa da ọgbẹ si ọkan ọmọ ati obi . Ni nkan bi ọsẹ meloo kan sẹyin niṣe laa n gbọ iroyin lorisi nipa awn to n fipa ba ọmọde lopọ jakejado Naijiria. Ni ipinlẹ Rivers ẹka to n risi ọrọ ẹtọmọniyan nileeṣẹ ọlọpaa mu arakunrin ẹni ọdun mejlelogoji kan lori ẹsun pe o fipa ba ọmọ ọdọ ọmọ ọdun mọkanla kan lopọ nipa lagbegbe Eneka ni ijọba ibilẹ Obio-Akpor,ipinlẹ Rivers. Ni ọjọ Aje ọjọ Kẹrindinlogun oṣu Kẹwaa ni awọn agbofinro mu baba yi to bi ọmọ mẹta tiẹ lẹyin tawọn araadugbo kan ta awọn agbofinro lolobo. Iroyin taa gbọ ni pe oṣiṣẹ ileeṣẹ to n pọnpo rọbi ni arakunrin yi ti kii si saba wa nile. Lawọn igba to ba wa nile ti iyawo rẹ ko si si nile a maa fipa ba ọmọ-ọdọ ton gbe lọdọ wọn lo pọ. Ọjọ ti akara tu sepo, ọmọ ọdọ naa sa jade nigba to fẹ fipa baa lo p to si lọ fẹjọ ohun ti oju rẹ n ri fawọn alabagbe to wa ni itosi ọdọ wọn.
"Ọmọ ọdún 13 tí mo fẹ́ lọ́jọ́sí ti ń kẹ́kọ̀ọ́ gboyè 'Masters' lókè òkun - Ahmed Yerima,Gomina tẹlẹri nipinlẹ Zamfara, Sẹnẹtọ Ahmed Yerima ti ni gbeyawo kii se idaduro atikẹkọọ awọn ọmọbinrin. Yerima sọ eleyi lasiko to n sọrọ lori bi ẹnu se kun un nigba to gbe majeṣin ọmọ ọdun mẹtala kan ati orilẹede Egypt niyawo  lọdun 2010. Ọpọ awọn ọmọ orilẹede Naijria lo bu ẹnu atẹ lu igbesẹ yii nigba naa to bẹẹ ti ile igbimọ asofin apapọ fi gbe iwadi kalẹ lori rẹ. Lẹyin ọdun mẹwaa ti igbayawo naa waye, Yerima kede fun aye lori ẹrọ mounhmaworan pe Iyawo oun ọjọsi ti dagba bayi. Gomina tẹlẹ ni ipinlẹ Zamfara ọhun ṣalaye pe ọmọdebinrin naa ti n kẹkọọ gboye imọ keji ni fasiti, iyẹn 'Masters' Ninu ifọrọwerọ rẹ, Yerima bu ẹnu atẹ lu iwe ofin United Nation lori ọmọde ti ọdun 2003 ati iwe ofin fun ijiya awọn eeyan ti ọdun 2015, ti orilẹede Naijira n tẹle. Gomina tẹlẹ naa ni Igbeyawo ko ni nnkan se pẹlu ile ẹkọ lilọ nitori wọn ko di arawọn lọwọninu iwoye tirẹ. O fi kun un pe iyawo ti oun fẹ to da ija silẹ lọdun mẹwaa sẹyin, ti wa ni ipele Master ni ile ẹkọ rẹ loke okun. O tẹsiwaju pe ọmọ oun toun fi lọkọ ni ọmọ ọdun mẹrindinlogun n se PhD bayii niluu London. Yerima ni oun ko ri nnkan to buru ninu sise igbeyawo ni isẹsẹ aye obinrin. ""To ba ti mọ pe wa mu wọn tẹsiwaju ninu ẹkọ wọn, ko si nnkan to n da eeyan duro lati tẹsiwju ninu ẹkọ lẹyin igbeyawo."" Gẹgẹ bi o se sọ, o ni oun ko tapa si ofin kankan bi oun se se igbeyawo pẹlu majeṣin naa, ti oun si ti kọ eti ikun si gbogbo ọrọ ti awọn eeyan n sọ nita. ""Gbogbo nnkan to ba yẹ ko se fun igbeyawo wa labẹ ofin Sharia. O gbọdọ pese ile fun ọmọ to fẹ fẹ sile , iyẹn ni ofin ti orilẹede Egypt gbe kalẹ."" Ni Ọdun 2010, iroyin nipa Igbeyawo  Sẹnẹtọ Yerima ati ọmọdebinrin ọmọ ọdun mẹtala kan lati orilẹede Egypt tan kaakiri agbaye. Sẹnẹtọ Yerima, ẹni ọdun mọkandinlaadọta lọdun naa jẹ gomina ni ipinlẹ Zamfara nigba naa, O ni ọmọdebinrin naa ti oun fẹ gẹgẹ bi iyawo kẹrin ki i se ọmọ ọdun mẹtala lasiko ti oun fẹ silẹ bi o tilẹ je pe o kọ lati sọ ọjọ ori rẹ lasiko to fẹ. ninu iwadi ti BBC ṣe nigba naa, agbẹnusọ fun ileeṣẹ aṣoju ijọba ilẹ Egypt ni Naijiria nigba naa sọ pe ile ẹkọ ni ọmọdebinrin naa wa lorilẹede wọn ki wọn to mu u wa lọkọ ni Naijiria. Igbeyawo Yerima pẹlu ọmọ ọdun mẹtala yii kọ ni akọkọ. Ṣaaju lọdun 2006, iroyin kan ti kọkọ gbe e jade pe o se igbeyawo pẹlu ọmọ mẹẹdogun kan."
"ILO kọminú lórí ọjọ́ iwájú bí àlékún ṣe bá iye ọmọdé tó ń ṣọfà,Ọjọ́ iwájú àwọn ọmọdé ló wà nínú ewu bí ọ̀pọ̀lọpọ̀ wọn ṣe ń fi ilé ẹ̀kọ́ sílẹ̀ láti lọ máa ṣiṣẹ́. Èyí ni ìwòye àjọ tó ń rí sí ọ̀rọ̀ òṣìṣẹ́ ni àgbáyé lórí bí àwọn ọmọdé tó yẹ kó wà lẹ́nu ẹ̀kọ́ ṣe di ẹni tó ń ṣiṣẹ́ láti wá oúnjẹ oòjọ́. Gilbert Hungbo, adarí àjọ tó ń rí sí ọ̀rọ̀ òṣìṣẹ́ ní àgbáyé ìyẹn International Labour Organization (ILO), ní káàkiri àgbáyé ni ọ̀rọ̀ náà kàn pẹ̀lú bí iná ètò ọrọ̀ ajé ṣe ń jó àjórẹ̀yìn. Lára àwọn iṣẹ́ tó burú jáì tí àwọn ọmọdé náà ń ṣe ni òwò nòbí. Ó ní ọ̀rọ̀ náà ń fẹ́ àmójútó ní kíákíá. ""Ìpalára tí Covid 19 mú wá àti ọ̀wọ́ngógó gbogbo nǹkan tó ti ẹ̀yìn rẹ̀ jáde ti mú kí nǹkan dàrú síi àti pé àmójútó gbọ́dọ̀ wáyé ní kíákíá bí bẹ́ẹ̀ kọ́ nǹkan tún máa bàjẹ́ síi ni."" Àkójọpọ̀ àbọ̀ ìwádìí tí àjọ ìṣọ̀kan àgbáyé, UN ṣe ní ọdún 2020 ṣàfihàn pé kò dín ní ọgọ́jọ mílíọ̀nù àwọn ọmọdé ni wọ́n fi ń ṣọfà. Hungbo ní gbogbo ìgbìyànjú àwọn orílẹ̀ àgbáyé láti mú àdínkù bá ìṣòro náà ni ìdádúrò ti bá fún ìgbà àkọ́kọ́ láti bí ogún ọdún tí ètò náà tí bẹ̀rẹ̀. Olóòtú ìjọba tẹ́lẹ̀ rí ní Togo ní ìwádìí fi hàn pé ìṣòro náà ṣì ń tẹ̀síwájú. Ó fi kún un pé ọ̀wọ́ngógó ṣe ti bá oúnjẹ àti ohun àmúṣagbára nítorí ogun tó ń wáyé ní Ukraine ti mú kí ọ̀pọ̀ ẹbí máa jẹun ní ẹ̀ẹ̀kan lójúmọ́. Èyí ló mú kí ọ̀pọ̀ àwọn ẹbí máa ti àwọn ọmọ wọn tí kò ì tíì tó ṣiṣẹ́ láti lọ máa ṣiṣẹ́ ìdọ̀tí bíi ṣíṣe aṣẹ́wó láti fi ran ìdílé wọn lọ́wọ́. Ní ìlú Mombasa ni ẹkùn Gúúsù ìlà oòrùn Kenya, ọmọ ọdún mẹ́rìnlá kan sọ fún BBC pé ó pọn dandan fún òun láti lọ wá iṣẹ́ ṣe nítorí ìyá òun ń tiraka láti wá oúnjẹ àti owó ilé ẹ̀kọ́ fún òun àti àbúrò òun méjì mìíràn. Ó ní ó máa ń ní ìbálòpọ̀ pẹ̀lú àwọn ọkùnrin, fọ aṣọ tà àti bá àwọn ènìyàn dirun kí òun le rí owó jẹun. Ó ṣàlàyé pé nígbà tí òun fi ń lọ sí ilé ẹ̀kọ́, ọ̀pọ̀ ìgbà ni ebi máa ń pa òun débi wípé òun kò ní lè rí ọwọ́ kọ iṣẹ́. Nígbà tí ìyá rẹ̀ náà ń sọ̀rọ̀, ó ní kìí ṣe ohun tó rọrùn láti sọ fún ọmọdé láti ṣe irú iṣẹ́ bẹ́ẹ̀. Àmọ́ ó ní kò rọrùn fún òun nìkan láti ran ẹbí òun lọ́wọ́ pẹ̀lú àgbàfọ̀ aṣọ tí òun ń ṣe lẹ́yìn tí òun ti pàdánù iṣẹ́ tí òun ń ṣe lásìkò tí covid 19 ń bá gbogbo ayé fínra. ""Ó jẹ́ ohun tó máa ń bà mí lọ́kàn jẹ́. Ó wù mí kí ọmọ mi náà lọ sí ilé ẹ̀kọ́ bí àwọn ọmọ yòókù, kí ó lè rí iṣẹ́ gidi lọ́jọ́ iwájú ṣùgbọ́n kò sí agbára fún mi nítorí náà ló ṣe ń ṣiṣẹ́ yìí."" Obìnrin kan tó ní ilé ìtura ní ìlú náà ní ọjà òun ń tà dáadáa nítorí àwọn ọmọbìnrin tó ń wá owó ń pọ̀ si ní ojoojúmọ̀. Houngbo ní fífi àwọn ọmọdé ṣiṣẹ́ ló wọ́pọ̀ ní àwọn orílẹ̀ èdè tí ọrọ̀ ajé wọn kò gbòòrò tó. ""Àsìkò tó lágbára ni a wà yìí àti pé ìṣẹ́ ni okùnfà ọ̀rọ̀ yìí"", ó sọ. Ohun tó ṣokùnfà ìṣòro yìí yàtọ̀ ní orílẹ̀ èdè kan sí òmíràn ṣùgbọ́n ìgbìmọ̀ tó ń rí sí ọ̀rọ̀ àwọn ọmọdé ní àjọ ìṣọ̀kan àgbáyé (UNICEF) ní ọ̀wọ́n gógó gbogbo nǹkan jẹ́ ohun tí gbogbo orílẹ̀ èdè ń kojú tó sì ń ní ipa lára àwọn ọmọdé ní ọ̀nà oríṣiríṣi. Adarí ẹ̀ka tó ń rí sí ọ̀rọ̀ àwùjọ ní UNICEF, Natalia Winder-Rossi ní ọ̀pọ̀ àwọn ìdílé ló ń ṣe àwọn nnkan tí kò bójúmu nítorí ọ̀nà àtijẹ tó sì ń ṣe àkóbá fún àwọn ọmọdé lásìkò yìí àti lọ́jọ́ iwájú BBC ṣe àbẹ̀wò sí àwọn orílẹ̀ èdè káàkiri láti mọ bí àìrajaja ètò ọrọ̀ ajé ṣe ń nípa lórí àwọn ọmọdé. Ní ìlú Sidon ní orílẹ̀ èdè Lebanon, ọ̀pọ̀ àwọn ọmọdé ló ní àwọn pa ilé ẹ̀kọ́ tì láti rán ìdílé wọn lọ́wọ́. ""Nígbà tí mo ṣì ń lọ sílé ẹ̀kọ́, iṣẹ́ olùkọ́ ni mo máa ń rò pé máa ṣe tí mo bá dàgbà ṣùgbọ́n mi ò lọ sílé ẹ̀kọ́ mọ́ báyìí,"" Alaa tó jẹ́ ọmọ ọdún mẹ́rìnlá tó ń bá àwọn ènìyàn tún ilé sọ fún BBC. UNICEF ní ọ̀pọ̀ ìdílé ní Lebanon ló máa ń fi ọmọ wọn ṣọfà bí ọrọ̀ ajé orílẹ̀ èdè náà ṣe tí fẹ́ dẹnu kọlẹ̀ pátápátá báyìí. Muhammad, ọmọ ọdún mẹ́ẹ̀dógún tó ń ta tíṣú pepà nínú súnkẹrẹ fàkẹrẹ ọkọ̀ ní ó wu òun láti lọ sílé ẹ̀kọ́ àmọ́ kò sí bí òun ṣe fẹ́ ronú nípa rẹ̀ nínú ipò tí àwọn wà. Houngbo ní bí ó tilẹ̀ jẹ́ pé ìṣòro náà lágbára púpọ̀, òun gbà pé ó ṣe é mójútó. Ó ní òun gbàgbọ́ pé tí àwọn ìjọba gbé ètò dojú kọ ètò ẹ̀kọ́, pípèsè iṣẹ́, àti bẹ́ẹ̀ bẹ́ẹ̀ lọ kalẹ̀, ìyàtọ̀ máa bá ìṣòro náà jọjọ. Ó fi kun pé àwọn ìjọba nílò láti dìde láti jí gìrì sí ìṣòro náà. Additional reporting by Barbara Plett-Usher and Caroline Hawley"
Kàyééfì! Furera fi ògùn ẹ̀fọn pa ọmọ orogún rẹ̀, ọmọ ọjọ́ mẹ́rin, lará àdúgbò bá figbe ta!,Ọwọ ti tẹ arabinrin ẹni ọdun mẹrinlelogun  kan, Furera Abubakar lori ẹsun pe o pa ọmọ iyaale rẹ, ọmọ ọjọ mẹrin. Iwadii fihan pe ẹni ti wọn fi ẹsun kan pe o pa ọmọ naa jẹ iyawo keji si iya ọmọ naa. Ohun ti a gbọ ni pe, ọjọ Karundinlogun, Osu Kẹjọ, ọdun 2023 ni wọn bi ọmọde jojolo naa kí orogun iya rẹ to rọ ọ ni ogun ẹfọn ni ọjọ Kọkandinlogun, Osu Kẹjọ, ọdun 2023 lai jẹ ki ọmọ ọhun duro gba orukọ laye. Iṣẹlẹ naa lo waye ni ilu Bantu, ni ijọba ibilẹ Ningi, ni ipinlẹ Bauchi Agbẹnusọ fun ileeṣẹ ọlọpaa ni Bauchi, Ahmed Wakil lo fi iroyin naa lede ni ilu Bauchi ‘’Afẹsunkan naa ni o wọ yara iyaale rẹ pẹlu oogun apa kokoro to si fi si  okun olubi ọmọ naa ti ko i tii san.’’ Ileeṣẹ ọlọpaa ni ẹni ti wọn fi ẹsun kan naa yoo fi oju wina ofin lẹyin ti iwadii ba pari. Alukoro ileeṣẹ ọlọpaa sọ pe nṣe ni arabinrin Furera yọ kẹlẹ wọ inu yara orogun rẹ nibẹ lo si ti da ogun ẹfọn si iwọ ọmọ naa ti ko tii jinna. Ẹni ọdun mẹrinlelogun ni Furera Abubakar.
"Ìwọ̀nba àsìkò tí mo lò ní àtìmọ́lé jẹ́ kí mọ pàtàkì òmìnira - Trinity Guy,Gbajumọ adẹrinpoṣonu lori ayelujara, Abdullahi Maruf Adisa ti ọpọ mọ si Trinity Guy ti salaye iriri rẹ ni iwọnba asiko to lo ni atimọle lẹyin ti ileẹjọ ni ko lọ ma rọkun lọgba ẹwọn. Saaju ni Ile ẹjọ Majisireti to n gbọ ẹsun ti ileeṣẹ ọlọpaa fi kan alawada ajanilaya ori ayelujara, Trinity Guy, ti kọkọ ni ki wọn fi afurasi naa pamọ sọgba ẹwọn. Lọjọ Kejilelogun oṣu to kọja ni  Trinity Guy gba ìtusílẹ kuro ní ahamọ to wa. Trinity ni iwọnba asiko ti oun lo ni ahamọ ti fihan oun pataki ominira ati bi oun se jina si awọn mọlẹbi se se oun ni ọpọlọpọ ijamba . ""Lilo asiko diẹ ni ahamọ ti jẹ ki n mọ pataki ominira ati ipa awọn mọlẹbi mi. ""Ma ri pe mo tẹsiwaju, n o si tun ri pe mo yago fun ohunkohun to lodi ofin MAdẹrinpsṣonu naa ko tun ṣai dupẹ lọwọ gbogbo awọn ololufẹ, akẹgbẹ ati mọlẹbi rẹ, to si tun kan sara si ileeṣẹ ọlọpaa fun aduroti wọn lasiko to wa latimole. Igbẹjọ gbajumọ adẹrinpoṣonu lori ayelujara, Abdullahi Maruf Adisa ti ọpọ mọ si Trinity Guy lo yẹ ko waye lonii sugbọn awọn alasẹ ileẹjọ ni ko ni le waye nitori awọn darapọ mọ iyansẹlodi. Akọroyin BBC balẹ si ileẹjọ lowurọ oni lati bi igbẹjọ naa yoo se waye sugbọn awọn osisẹ ileẹjọ jẹ ko di mimọ pe iyansẹlodi n lọ lọwọ, ti igbẹjọ naa ko si ni waye. A ko le sọ pato asiko ti igbẹjọ yoo waye bayii. Gbajumọ adẹrinpoṣonu lori ayelujara, Abdullahi Maruf Adisa ti ọpọ mọ si Trinity Guy yoo tun foju ba ile ẹjọ lọjọbọ ọjọ kẹta oṣu kẹjọ ọdun 2023. Trinity guy n jẹjọ ẹsun hihu iwa kotọ to nii ṣe pẹlu ọmọdẹbinrin ọmọ ọdun mẹwaa kan nilu Ibadan. Nibi igbẹjọ ẹjọ naa to waye lọjọ kọkanlelogun oṣu keje ni ile ẹjọ to n gbọ ọrọ idile lagbegbe Iyaganku nilu Ibadan gba beeli Trinity guy lẹyin to ti lo ọsẹ mẹrin ni ahamọ ọgba ẹwọn Agodi. Ni ọjọ kẹrindinlọgbọn oṣu kẹfa ni gbajumọ adẹrinpoṣonu naa kọkọ foju ba ile ẹjọ lẹyin ti alukoro agba fun ileeṣẹ ọlọpaa lorilẹede Naijiria, Olumuyiwa Adejọba ti kọkọ pe fun fifi kele ofin gbe e nitori awọn fọnran adayajani to n  ṣe lori ayelujara. Trinity Guy nikan kọ lo n foju ba ile ẹjọ lori ọrọ naa. Awọn agbofinro gbe awọn obi ọmọdebinrin naa lẹyin ti adẹrinpoṣonu naa ṣalaye fun wọn pe pẹlu mimọsi awọn obi rẹ loun fi ṣe gbogbo ohun ti oun ṣe lọjọ naa."
"Trinity Guy yóò fojú ba ilé ẹjọ́ lọ́jọ́ Ajé - Agbẹnusọ iléeṣẹ́ ọlọ́pàá,Agbẹnusọ Ileesẹ ọlọpaa lorilẹede Naijiria, Olumuyiwa Adejobi ti ni adẹrinposonu, Abdullahi Adisa, ti ọpọ mọ si Trinity Guy, yoo foju ba ileẹjọ lọjọ Aje lori fọnran kan to fi sori ayelujara ninu eyi to ti n ni ki ọmọdebinrin kan maa ṣe apejuwe nnkan ọmọkunrin rẹ to ni o ri. Adejobi, ninu ọrọ to fi fesi si ọrọ kan lori ayelujara to ni ki ileẹsẹ ọlọpaa rii pe wọn fi isẹlẹ yii fa Trinity Guy leti, ki wọn si tu silẹ. O tẹsiwaju pe: ""Daju daju yoo foju ba ile ẹjọ lọjọ Aje. Ọpọ igba ni awọn eeyan ti wa fi ẹjọ Trinity Guy sun, ti ọpọlọpọ awọn ajafẹtọ ọmọniyan si ti da si ọrọ naa sugbọn ki awọn yooku fi ti Trinity Guy se arikọgbọn"". ""Yoo foju ba ileẹjọ lọjọ Aje. A ti gba ipe lọwọ ọpọlọpọ eeyan lori rẹ, ti awọn ileesẹ NGO si nifẹ si ọrọ to wa nilẹ yii. ""Ko si mọdaru ninu ofin gẹgẹ bi mo ṣe ma n sọ. Ki awọn yooku fi eyi k'ọgbọn."" Ṣaaju eyi gan ni alukoro ileeṣẹ ọlọpaa lorilẹede Naijiria ti kọkọ ke si ileeṣẹ ọlọpaa nipinlẹ Ọyọ pe ki wọn ti ọwọ Trinity guy bọ'ṣọ pẹlu ọkan o jọkan fidio alawada, skit to n ṣe nipa ko maa tan awọn eeyan jẹ (pranks) eyi to sọ pe o lodi si ẹtọ ọmọniyan ati alafia ilu. Ileeṣẹ ọlọpaa sọ pe gbajumọ alawada ori ayelujara, Abdullahi Maruf Adisa ti ọpọ  mọ si ‘Trinity guy’ ti farahanwa lolu ileeṣẹ ọlọpaa ipinlẹ Ọyọ pẹlu agbẹjọro rẹ lati dahun ipe ti wọn pe e lọjọbọ. Ileeṣẹ ọlọpaa ipinlẹ Ọyọ ranṣẹ pe Trinity guy ko wa wi tẹnu rẹ lori fọnran kan to fi sori ayelujara ninu eyi to ti n ni ki ọmọdebinrin kan maa ṣe apejuwe nnkan ọmọkunrin rẹ to ni o ri. Ṣaaju eyi gan ni alukoro ileeṣẹ ọlọpaa lorilẹede Naijiria, ọga ọlọpaa Olumuyiwa Adejọbi ti kọkọ ke si ileeṣẹ ọlọpaa nipinlẹ Ọyọ pe ki wọn ti ọwọ Trinity guy bọṣọ pẹlu ọkan o jọkan fidio alawada, skit to n ṣe eyi to sọ pe o lodi si ẹtọ ọmọniyan ati alafia ilu. Atẹjade kan ti alukoro ileeṣẹ ọlọpaa ni ipinlẹ Ọyọ, SP Adewale Oṣifẹsọ ṣalaye ninu atẹjade to fi sita lọjọ Ẹti pe lẹyin ijiroro ọlọpaa ati Trinity guy, awọn ti lọ fi ṣinkun ofin mu baba ati iya ọmọ naa, Isiaka Ahmed ati aya rẹ Rofiat. Gẹgẹbi o ṣe sọ, trinity guy ṣalaye fun awọn ọlọpaa to fi ọrọ waa lẹnu wo pe, oun gba aṣẹ lọwọ awọn obi ọmọdebinrin naa ki oun to lo o fun fidio naa, ati ki oun to gbe e si ori ayelujara. Alukoro ileeṣẹ ọlọpaa nipinlẹ Ọyọ ni idi niyi ti awọn ọlọpaa ẹka to n gbogun ti awọn iwa ọdaran to niiṣe pẹlu awọn majesin Gender/Juvenile related offences desk  ṣe pe awọn obi ọmọ naa lati wa wi tẹnu wọn. Ninu ifọrọwerọ to wa ṣe pẹlu BBC News Yoruba, alukoro ileeṣẹ ọlọpaa ipinlẹ Ọyọ naa sọ pe gbajumọ alawada oriayelujara naa, sọ pe oṣu kọkanla ọdun 2022 ni oun fi fido naa sita. O ni ko pẹ pupọ ti oun gbe fidio naa sita ti oun tun yọọ kuro nigba ti ariwo dide tako o paapaa lori aitọ rẹ pẹlu ọrọ ọmọde. O fi kun un pe bi o tilẹ jẹ wi pe trinity funra rẹ ti gbe e kuro lori ayelujara, ṣugbọn awọn kan ti ka a silẹ lati ori ayelujara. SP Oṣifẹsọ ni ohun ti ileeṣẹ ọlọpaa n ja a fun bayii ni ọtọ ọmọdebinrin yii."
"Mother with six set of twins: Ọkọ sá fún mi, ẹbí kọ̀ mí nítórí pé mo bí ìbejì lẹ́ẹ̀mẹfà,Nkan ẹni kii di meji, ki inu o bi ni. Bẹẹ ni Yoruba n wi. Bi nnkan ẹni ba wa di pupọ, ni ilọpo-ilọpo, ṣebi o yẹ ka gba ilu, ka gba ijo ni. Amọ eyi ko ri bẹẹ fun arabinrin kan to bi ibeji lẹẹmẹfa ọtọọtọ, ti gogbo wọn si wa laaye. Ọrọ ọmọ bibi yii mu ki awọn ẹbi ati ọrẹ sa fun Gladys Bulinya. Koda, ọkọ rẹ to n fun loyun awọn ọmọ naa paapaa salọ. Ibẹru mu ọkọ naa, to si gbagbọ pe ogun aye tabi eedi lo mu iyawo rẹ nigba to bi abala to kẹhin ninu awọn ibeji naa lọdun 2010. Iṣẹlẹ yii lo sọ Gladys di iya n da a gbe pẹlu mẹwa lara awọn ọmọ rẹ ninu yara kan to fi koriko kọ nitosi adagun odo Lake Victoria lorilẹ-ede Kenya. O sọ fun akọroyin BBC to ṣabẹwo si pe, ile ẹkọ girama ni oun wa nigba to kọkọ loyun awọn ibeji akọkọ, John ati James, lọdun 1993. Ọrẹkunrin rẹ nigba naa ko ti i dagba to ẹni to le ṣe igbeyawo. Nigba to bimọ, awọn obi rẹ fi dandan mu lati gbe awọn ọmọ naa lọ si ileewosan to wa lagbegbe wọn lati fi wọn tọrẹ. Idi ni pe aṣa wọn gẹgẹ bi ẹya Bukusu, ko faaye gba ki eeyan o bi ibeji. Igbagbọ wọn ni pe ofo ati adanu ni awọn ọmọ naa ma n ko ba ẹbi. Iku si ni fun awọn obi wọn ti ẹnikan ninu awọn ibeji naa ko ba ku. Laipẹ, baba to bi ọrẹkunrin rẹ gbọ nipa awọn ibeji naa, o si gba wọn sọdọ lati ma a tọju wọn. Oun kii sẹ ẹya kan naa pẹlu wọn. O tun 'kagbako' ibeji ninu igbeyawo rẹ akọkọ ati ikeji: Lẹyin ọdun marun-un, Gladys tun bẹrẹ irinajo ifẹ pẹlu olukọ ile ẹkọ alakọbẹrẹ kan, wọn si ṣe igbeyawo. Ile awọn obi ọkọ rẹ lo n gbe to tun fi bi ibeji miran - Duncan ati Dennis. Bayii ni wọn sẹ le jade nitori ibẹru pe ẹnikan yoo ku ninu ẹbi wọn. Kaka ki awọn obi rẹ gba a sile, niṣe ni wọn fi dandan fi fun ọkunrin kan to fi ogun ọdun ju u lọ lati fi sẹ aya, ko ma ba a ko 'ori buruku' ran wọn. Bo tun ṣe bẹrẹ si ni bi ibeji re e . o bi ikẹta, ikẹrin ati ikarun-un. Ẹlẹkẹfa to bi lọdun 2010 lo mu ki ọkọ sa kuro nile lai boju wẹhin. O ṣalaye fun akọroyin BBC pe ""oriṣiriṣi iṣẹ ẹgbin ni mo n ṣe lati fi tọju awọn ọmọ mi mẹwaa. Mi o mọ ibi ti ọkọ mi wa. Ko si nkan to le fi ran wa lọwọ gan-an to ba wa pẹlu nitori ko ni agbara lati sẹ iṣẹ kankan mọ nitori ọjọ ori."" Ṣugbọn, o ni oun ko kabamọ pe oun bi awọn ọmọ naa, nitori pe ibukun lati ọdọ Ọlọrun ni wọn jẹ fun oun. Ni bayii, o ṣalaye pe oun ti fi aidunnu faramọ didi ile ọmọ pa, botilẹ jẹ pe o tako igbagbọ rẹ gẹgẹ bi ọmọ ijọ Katoliiki. O ni ""ọmọ ijọ Katoliiki ni mi. Nigba ti mo gbe igbesẹ naa, mo tọrọ̀ aforiji lọwọ Ọlọrun, o si damiloju pe o mọ nipa nkan ti mo n la kọja, to si ti dariji mi."""
Male infertility: N kò lè ṣe gẹ́gẹ́ bí ọkùnrin, ṣùgbọ́n n kò mọ̀ títí tí mo fi ṣe ìgbéyàwó,Oriṣiiriṣii arun ni o wa ni duniyan, ki Eleduwa maa fi aisan ṣe wa tọmọ tọmọ ki o fawọn to wa ni idubulẹ aisan ni alaafia to peye. Ọkunrin kan, ẹni ọdun marunlelọgbọn lo pariwo sita pe oun ko le ṣe gẹgẹ bi ọkunrin bo tilẹ jẹ pe o ni iyawo nile. Ọkunrin ko tilẹ mọ pe oun ni iṣoro yii to fi ṣe igbeyawo nitori nkan ọkunrin rẹ maa n gberi ṣugbọn kii damira ni iṣoro to wa nibẹ. Igba ti o mọ pe oun ni iṣoro yii asiko to ni ibalopọ pẹlu iyawo rẹ. Nigba naa ni iyawo rẹ pe akiyesi rẹ pe ko damira lasiko tawọn jọ ni ibalopọ eleyii to ya ọkunrin naa lẹnu. Lẹyin ọpọ ayẹwo ti o ṣe ni o to mọ pe arun tọ ṣuga to ti wọ ọ lara lo ṣokunfa aisan ti wọn n pe ni ''retrogade ejaculation'' eyi ti o ba a finra. Ọkunrin yii pada sọ fun iyawo rẹ pe o le lọ fẹ ọkunrin mii tawọn ko ba le bimọ ti oun ba fi pe ọdun marunlelọgbọn. Ọkunrin yii n beere fun iranwọ awọn ẹlẹyinju aanu lati le ṣe itọju ara rẹ.
"Kow your Ovulation date: Wo bí o ṣe le ṣe ònkà àsìkò tí o bá n yé ẹyin tó ṣeéṣe fún ẹ láti lóyún,Ni ọpọlọpọ ìgbà, aini òye nipa bi ara obinrin ṣe ri, to fi mọ asiko ti ara obinrin ba n gbé fun iloyun tabi ye ẹyin (ovulation), lo maa n fa airọmọbi fun tọkọtaya. Ko fẹ ẹ si ẹni ti ko mọ nkan oṣu obinrin (menstruation). Sugbọn, diẹ lo mọ rírì asiko ti obinrin ba n ye ẹyin, eyi to maa n waye ni ọjọ mẹrinla ṣaaju ki nkan oṣu to o bẹrẹ. Asiko yii ni ẹyin ọmọ n jade ninu ara obinrin lati inu ẹ̀yà ara ti a n pe ni ovary. Ẹyin naa yoo lọ sinu ọ̀pá kan ti wọn n pe ni fallopian tube. Inu ọ̀pá yii ni àtọ̀ (sperm) ọkunrin, yoo ti da pọ mọ ọ lati ṣọ ọ di oyun, ti ibalopọ ba waye. Gẹgẹ bi awọn onimọ nipa ọrọ oyun níní ati ọmọ bíbí ṣe sọ, asiko 'ovulation' lo daju julọ fun obinrin lati lóyún. Dokita Joseph Akinde, salaye pe ti tọkọtaya ba ni ibalopọ ni ọjọ kan tabi meji ṣaaju 'ovulation', obìnrin naa yoo loyun. Sugbọn, bi asiko ti obinrin kọọkan n ṣe nkan oṣu ṣe yatọ, naa ni asiko ti wọn n ye ẹyin yatọ. Dokita Akinde ṣalaye pe to ba jẹ pe ọjọ mẹrindinlọgbọn ni apapọ ọjọ to ma n wa ni aarin nkan oṣu rẹ meji, wo àpẹẹrẹ yii. ""Ka ni pe o bẹrẹ nkan oṣu rẹ ni ọjọ keji, oṣu Kẹjọ, ọdun 2020, ti òmíràn tun bẹrẹ ni ọjọ kọkandinlọgbọn, oṣu Kẹjọ, eyi tumọ si pe ọjọ kẹẹdogun lo yẹ ki o ye ẹyin."" ""Fun obinrin to ba jẹ pe ọjọ mejidinlọgbọn ni ti ẹ, ọjọ mẹrinla ṣaaju nkan oṣu miran ni yoo ye ẹyin."" O fi kun ọrọ rẹ pe, ọjọ mejilelọgbọn lo ma n wa laarin nkan oṣu meji, fun awọn obinrin kan. Eyi si tumọ si pe ọjọ kejidinlogun rẹ̀ ni wọn o ma a ye ẹyin. Bawo ni ẹyin ṣe n de ara obinrin? Ni ibẹrẹ pẹpẹ, ẹyin ọmọ bi i miliọnu meji ni wọn maa n bi mọ ọmọbinrin kọọkan. To ba ti bàlágà, ẹyin naa yoo ma a jade diẹdiẹ l'oṣooṣu, gẹgẹ bi ẹjẹ nkan oṣu, iyẹn ti ko ba ni ibalopọ pẹlu ọkùnrin. Àpẹẹrẹ pe o n ye ẹyin ni eyi jẹ. Gẹgẹ bi Dokita Akinde ṣe sọ, awọn obinrin kan yoo ri ẹjẹ bintin, inu rírun tabi dídùn laarin isẹju diẹ si wakati mẹrinlelogun. Àmọ́, ko ni i ju wakati mẹrinlelogun lọ. Obinrin kan ti ẹ sọ pe ọmú oun maa n tobi si i lasiko ti oun ba n ye ẹyin. Ohun kan to daju ni pe àpẹẹrẹ ti obinrin kọọkan yoo ri yatọ si ara wọn. Ọna ti o fi le ṣe onka tabi ìṣirò asiko ti o n ye ẹyin: Dokita sọ pe o le lo àwọn ọna bi i : 1. Kikọ akọsilẹ tabi lo onka ọjọ (calendar) fun nkan oṣu rẹ [ a] Ya iwe kan sọtọ fun akọsilẹ yii [b ] Ni gbogbo igba ti o ba ri nkan oṣu rẹ, kọ déètì ọjọ akọkọ silẹ tabi fa ìlà si lori kalẹnda. [ c] Kọ déètì ọjọ to ba pari silẹ bakanna. [d ] Iye ọjọ to ba wa laarin ọjọ akọkọ nkan oṣu kan àti ọjọ akọkọ omiran ni kalẹnda rẹ (menstrual cycle) [e ] Ọjọ kẹrinla ni ọjọ ti wa a ye ẹyin saba ma n jẹ lai fi iye ọjọ to wa lori kalẹnda nkan oṣu rẹ ṣe. 2. Lilo odiwọn bi ara ṣe gbona tabi tutu si: Odiwọn yii gbọdọ waye lasiko ti ara wa ni ìsinmi. Dokita Akinde sọ pe obinrin le fi ẹrọ tamomita si abẹ ahọn rẹ nigba to ba ṣẹṣẹ jí, ko to o fi ori ibusun rẹ silẹ. To ba n se eyi ni gbogbo igba, yoo sakiyesi pe o lọ silẹ ju bi o ṣe yẹ lọ ni ọjọ kan, ko tun to o gbera pada. Ọjọ naa ni o ye ẹyin. 3. Lilo irin'ṣẹ ayẹwo 'ovulation' Àwọn irin'ṣẹ kan wà lati fi ṣe ayẹwo ati onka ọjọ ti eroja leutinizing hormone (LH), ba pọ si lara obinrin. Eroja yii lo ma n ran ile ẹyin lọwọ lati ṣíṣe daadaa. O si ma n lọ soke laarin wakati mejila si mẹrindinlogoji ṣaaju ọjọ ti obinrin kọọkan yoo ye ẹyin. Onimọ miran nipa iloyun ati ìbímọ obinrin, Dokita Olusegun Akeredolu sọ pe o le lo ìtọ̀ tabi itọ́ rẹ lati ṣe ayẹwo yii. Dokita Akinde sọ pe ""Ti o ba ri ìlà meji loju irin'ṣẹ naa, o tumọ si pe o ti ye ẹyin. 4. Ikun tabi nkan to n jade ni oju ara obinrin Oriṣiriṣi nkan lo maa n jade ni oju ara obinrin laarin ibẹrẹ nkan oṣu kan si omiran. Gẹgẹ bi itakun ayelujara eto ilera Medical NewsToday ṣe sọ, ibẹrẹ kalẹnda obìnrin ni nkan oṣu to saba ma n waye fun ọjọ márùn-ún. Ẹ̀jẹ̀ si lo saaba maa n jẹ. Ọjọ kárùn-ún si ikẹwa lẹyin nkan oṣu, nkankan kii saba jade tabi ko jẹ bintin. Nkan to ba jade naa yoo lẹ mọ ọ lọwọ ti o ba fi ọwọ kan an. Obìnrin ko le loyun lasiko yii. Ọjọ kẹwàá si ọjọ kẹrinla ni ibẹrẹ yiye ẹyin; nkan ti yoo jáde yoo tun yatọ. Bẹẹ si ni eroja to n mu ki ara obinrin gbé fun ibalopọ, estrogen, yoo pọ si. Ni ọjọ ti ọjọ kẹrinla gan-an-gan ti wa a ye ẹyin, nkan ti yoo jade ni oju ara rẹ ko ni i ki, yoo da bi omi, yoo si ma a fà ti o ba fi ọwọ kan. Eyi tumọ si pe o n ye ẹyin. Laarin ọjọ kẹrinla si ọjọ kejilelogun, eroja progesterone yoo pọ si lara obinrin. Eyi yoo si mu ki ikun to n jade ni oju ara obinrin ko gbẹ. Ko ni i pọ ni asiko naa. Bi nkan oṣu rẹ ba ti n sunmọ ọjọ ti yoo bẹrẹ, nkan ti yoo jáde ni oju ara yoo ki, yoo si ma a lẹ mọ ọwọ. O si tun ṣe e ṣe ki nkan o ma jade ni ọjọ kan tabi meji ṣaaju nkan oṣu. Sugbọn o, Dokita Akeredolu sọ pe aisan ibà, àárẹ ara tabi aarun oju ara le ṣe idiwọ fun ṣíṣe onka yiye ẹyin. Idi ti ṣíṣe onka bi o ṣe n ye ẹyin ṣe jẹ pataki Títọ pinpin asiko ti obinrin n ye ẹyin yoo ran tọkọtaya lọwọ lati ni òye kikun nipa asiko ti oyun le de, ki wọn o le ṣe eto ibalopọ wọn si asiko naa. Dokita Akinde sọ pe eyi wulo pupọ fun awọn obinrin ti ọkọ wọn ko si ni itòsí tabi to ni iyawo pupọ. ""Sugbọn fun tọkọtaya ti ọrọ wọn ko ri bayii, wọn le ma a ni ibalopọ, o kere tan, ẹẹmẹta ni ọsẹ, lai pa ọjọ ti obinrin n ye ẹyin jẹ, to ba jẹ pe wọn n wa oyun."" Yatọ si eyi, o tun le wulo fun ifeto si ọmọ bibi fun tọkọtaya ti ko fẹ ẹ loyun, nipa yiyago fun ibalopọ lasiko ti ara obinrin ba gbé fun oyun níní. Ni ipari, ṣíṣe ìṣirò bi obinrin ṣe n ye ẹyin yoo ran an lọwọ lati mọ pato ọjọ ti nkan oṣu rẹ to n bọ yoo bẹrẹ. Eyi yoo jẹ ki o mura silẹ fun."
"Ọyọ: Alaafin bi ibeji l‘ẹẹmeji lọsẹ kansoso,Alaafin tilu Ọyọ, Ọba lamidi Ọlayiwọla Adeyẹmi kẹta ti bi ibeji ni ẹẹmeji ọtọọtọ laarin ọsẹ kansoso. Bẹẹ ba si gbagbe, Ayaba Fọlasade Adeyẹmi  ti bi ibẹta fun Alaafin lọdun diẹ sẹyin. Ayaba Mẹmunat Adeyẹmi lo kọkọ bi ibeji obinrin meji ni ọjọ aje, ọjọ kọkandinlogun osu keji ọdun 2018 ti Ayaba Badrat Adeyẹmi naa tun fi ibeji ọkunrin meji lee lọjọ keje lẹyin ibeji akọkọ. Ọjọ aiku, ọjọ karundinlọgbọn osu keji ọdun 2018, si ni Ayaba Badrat bi ibeji ọkunrin mejeeji naa. Ọpọ eeyan si lo nya lẹnu pe Ọba Adeyẹmi to ti le ni ọgọrin ọdun si tun ni agbara lati bi ibeji ati ibẹta lọpọ igba, ti wọn si fẹ mọ asiri agbara Alaafin. Nigba to nba ileesẹ BBC Yoruba sọrọ, ọmọbinrin Alaafin, Ọmọọbabinrin Olubunmi Labiyi ni inu ounjẹ ti baba oun njẹ ni asiri agbara rẹ wa. O ni Alaafin kii jẹ ounjẹ amọga, bẹẹ ni kii mu ọti tabi ohun mimu ẹlẹrindodo, kii jẹ obi tabi mu kọfi, ti ko si tun kundun awọn ounjẹ oyinbo. ""Eso jijẹ ni asiri agbara baba mi. Alaafin maa njẹ eso bii ọgẹdẹ, to si tun maa njo daada. O loju ọdọ to lee tayọ baba mi to ba dọrọ jijo bata. Bẹẹni baba mi kii jẹun kiri ni ode"" Ẹ gbọ Ọmọọbabinrin Olubunmi Labiyi siwaju si:"
Wo àwùjọ tí àwọn ìyà ti ń bẹ̀bẹ̀ ọkọ fún àwọn ọmọ wọn obìnrin,Ọkunrin ogun ni iya Chen wa fun un lati fẹ. Gbogbo ogun yii lo si ba jade lọkọọkan. Chen ni awọn ọkunrin wọnyii le ju ara wọn lọ nitori pe ohun kan wa ninu igbe aye rẹ ti pupọ ninu awọn ọkunrin to pade fun ọrọ ifẹ ko fẹ gba. Ohun naa si ni pe, Chen ko fẹ bimọ. “mọbibi jẹ ohun to nira pupọ. Emi o fẹ bimọ’” ni ariwo ti orin ti Chen to ti le diẹ logun ọdun n pariwo. O ni nitori ati ba ọkunrin kan jẹ orukọ loun ṣe fẹ ṣe igbeyawo. “Ṣugbọn o ṣoro lati ri ọkunrin to fẹ ṣe igbeyawo lai ni bi ọmọ. Bi igba ti eeyan fẹ pa ọkunrin ni ti ko ba bimọ.” Pẹlu gbogbo ijakulẹ to n ni lọdọ awọn ọkunrin wọnyii, awọn to yii ka kii yẹ fun ogun mọ ọ lọrun pe asiko ti n pẹ fun un lati gbeyawo. Àwọn ìròyìn míràn tí ẹ tún lè kà: Ni ọdun to kọja iye awọn eeyan to wa lorilẹede China din ku fun igba akọkọ laarin ọgọta ọdun. Iye awọn eto igbeyawo to waye jẹ miliọnu mẹfa o le ẹgbẹrun lọna ẹrin ati mẹta (6.83 million), ko si dinku to bẹẹ rii lati ọdun 1986. Nitori segesege ọrọ aje ati aisi iṣẹ to n gogo sii lorilẹede China, awọn ọdọ lorilẹede naa ti n kẹyin si ilana igbeyawo ti awọn obi wọn yan. Ọrọ yii ti n kọ olori orilẹede China, Xi Jinpin pẹlu lominu. Laipẹ yii lo sọrọ lori igbeyawo ati ibimọ lorilẹede naa. O ni a ṣe pataki lati tubọ “mu ki eto iṣejọba gbopọn sii” nibẹ lati lee mu ayipada ba iwoye awọn ọdọ nipa eto igbeyawo, ọmọ bibi ati ẹbi nini. Kii ṣe pe awọn adari iṣejọba lorilẹede naa ko tii gbiyanju. Kaakiri orilẹede naa lawn aṣiwaju ti n ke si awọn ọd lati gbeyawo, ti wọn si tun n rọ awọn to ti gbeyawo lati duro ninu igbeyawo wọn ki wọn si tun bimọ. “Awọn kan pẹgan mi nitori pe mo fẹ ọkunrin to jẹ akanda ẹda’ Ni ibẹrẹ ọdun yii, ileto kekere kan lẹkun ila oorun Zhejiang kede pe awọn yoo fun awọn lọkọlaya ni ẹgbẹrun kan yuan owo ilẹ naa (iyẹn dọla mẹtadinlogoje $137) gẹgẹbi ẹbun owo bi ọjọ ori iyawo ninu igbeyawo bẹẹ ko ba ti ju ọdun marundinlọgbọn lọ. Ikede yii ya ọpọ lẹnu, o si tun bi awọn olugbe agbegbe naa ninu gidi debi pe wọn n tọka si ijọagbegbe naa gẹgẹ bi eyi ti ko lọpọlọ lati maa ni ero pe ẹbun owo to kere bẹẹ lee mu ki awọn ọdọ yi ipinnu wọn pada lori ohun to ṣe pataki bẹẹ. Bakan naa ni awọn alaṣẹ ijọba nibẹ tun n pe fun eto binukonu ọlọgbọn ọjọ fun awọn tọkọtaya to ba fẹ kọ ara. Eyi pẹlu ti mu ki awọn eeyan maa kọminu pe o ṣeeṣe ko maa fa idiwọ fun awọn to fẹ ṣe ipinnu fun ara wọn, paapaajulọ awọn obinrin ti awọn ọkọ wọn n lu wọn. Ni awọn ileto kekeke nibi ti awọn ọdọkunrin ti n koju ipenija pupọ lori ọrọ ati ri aya fẹ, awọn alaṣẹ ijọba ti paṣẹ fun awọn obinrin lati dẹkun bibeere owo ori to ga ju ẹmi lọ fun ati fẹ iyawo. Amọṣa, onimọ nipa ọrọ aje kan, Li Jingkui sọ pe eyi ko le ran ọrọ to wa nilẹ. Awọn akọṣẹmọṣẹ n sọ pe awọn adari orilẹede China ko lee mọ ohun to n ṣe iwuri fun awọn ọdọ, paapaajulọ awọn obinrin lati yan ohun ti wọn fẹ. “Gbogbo awọn oṣiṣẹ ijọba wọnyii lo ni iyawo, nitori naa irora ti awọn eeyan n doju kọ yii ko le ye wọn” ni ọrọ ti ọgbẹni Li sọ gẹgẹ bi alaye. Awọn onimọ n woye pe igun meji lo wa laarin awọn apọn lorilẹede China: awọn obinrin to wa ni ilu nla, ati awọn ọ̀kunrin to wa ni ẹsẹ pupu, iyẹn ileto kekeke. Awọn ọkunrin to wa ni ileto kekeke n dojukọ ipenija ọrọ aje to lagbara bii owo ori to gọbọi ati wiwa iṣẹ lati fi gbe ẹbi ro. Eyi lo n mu ki awọn ọdọbinrin to wa lẹsẹ kuku o maa dẹsẹ duro pupọpupọ lori ọrọ a n ṣe igbeyawo Awọn obinrin to wa ni ilu nla gbogbo ni tiwọn pẹlu n kọminu lori alafo to n wa laari afojusun wọn fun igbeyawo ati afojusun awọn eeyan yooku laujọ wọn. “Emi o kaya soke rara nitemi o. Awọn to yi mi ka lo n ko mi laya soke.” Eyi lọr ti Chen sọ. Chen ni asiko ti yatọ si igba ti awọn obi oun to jẹ pe ipenija nla ni lati ri ifẹ ti igbe aye si nira, o ni nisiyi awọn eeyan, paapaajulọ awọn obinrin ni ọpọlọpọ ohun lati yan ohun to wu wọn. “Lode oni, awọn n lero pe kii ṣe didan ki eeyan bimọ.” Bakan naa lawọn obinrin n kọminu pe ori awọn obinrin ni gbogbo ipolongo ati itaniji ti ijọba nṣe n da le, ti wọn si n pa ọrọ awọn ọkunrin ati ojuṣe wọn gẹgẹbi alabaṣe ninu irinajo igbeyawo ti si ẹgbẹ kan. Lorilẹede China, “nṣe lawọn obinrin to ti bimọ, “n tọ ọmọ wọn bi ẹni pe ọkọ ti wọn bi awọn mọ naa fun ti di oloogbe.” Eyi fihan pe awọn ọkọ kii ṣe ojuṣe wọn ni ile tabi ninu eto titọ awọn ọmọ wọn. Arabinrin ẹni ọdun mẹtalelọgbọn kan ti ko fẹ ka darukọ oun ṣalaye pe “gbogbo awọn ọkunrin to ti gbeyawo ti mo mọ ni wọn n lero pe ojuṣe kan ṣoṣo ti wọn ni ninu ẹbi ni lati pa owo. “Awọn iya maa n ni ọgbẹ ọkan pe awọn ko ṣe ojuṣe wọn  fun awọn ọmọ wọn. Wọn a tilẹ maa ro pe ẹṣẹ nla ni lati pẹ wọle, ṣugbọn awọn baba kii ri ẹbi ninu eyi rara.” Nibayii, awọn ọdọ lorilẹede China ti wa fariga mọ awọn adari eto iṣejọba lorilẹede naa lọwọ pe iṣẹ ṣi pọ fun wọn lati ṣe ki wọn to lee mu awọn yi ọkan pada lori ọrọ igbeyawo. “Awa ni iran to kẹyin” ni ọrọ akọmọna ti awọn ọdọ orilẹede naa fi n da awọn adari ijọba lohun nigbakugba ti wọn ba ti n ṣe ijiroro nipa igbe aye wọn lorilẹede China.
Fertility in Men: Ìwádìí fihàn pé ọ̀pọ̀ ọmọ tí arúgbó ọkùnrin bá bí ló máa ń jẹ́ Aràrá,Awọn ami ma n fi ara wọn lati fihan pe awọn ọkunrin ti n dagba, nigba miran, ti yoo si fihan pe wọn ti n dogbo. Amọ n jẹ ṣe nkan ọmọkunrin wọn naa ma n dagba abi kii gbo rara? Laipẹ yii ni gbajugbaja osẹre fiimu, Al Pacino, to jẹ ẹni ọdun mẹtalelọgọrin kede pe oun ati ọrẹbinrin oun, to jẹ ẹni ọdun mọkandinlogun, Noor Alfajah ti loyun, ti awọn si n reti ọmọ. Bakan naa ni akẹgbẹ rẹ, Robert De Niro to jẹ ẹni ọdun mọkandinlọgọrin, naa kede pe oun n reti ọmọ oun keje. Awọn ọkunrin meji yii nikan kọ ni wọn ti bimọ ni ọjọ ogbo wọn, ti a si ti ri ọpọ oṣere, ọlọla ati gbajumọ to fi mọ aarẹ orilẹede Amẹrika, to ti bimọ nigba ti wọn ti dagba. Bakan naa ni iye awọn agbalagba to n bimọ si ti n peleke si ni awọn ọdun diẹ sẹyin. Laarin ọdun 1972 si 2015 ni iye awọn agbalagba  to n bimọ si peleke pẹlu idamẹta aabo, ti awọn ọkunrin to n bimọ si jẹ ẹni ọgbọn ọdun si ogoji ọdun nigba ti wọn bi ọmọ akọkọ. Gẹgẹ bi akọsilẹ ''Guiness World Records'', ẹni ọdun mejilelaadọrun lo jẹ ọkunrin to dagba julọ lagbaye nigba to di ọlọmọ. Amọ iroyin ti ko fidimulẹ sọ wi pe awọn ọkunrin to dagba ju eyi wa laye ti wọn bimọ ni ọjọ ogbo wọn. Amọ ki ọkunrin di ọlọmọ nigba ogbo rẹ ni ọpọ ewu... Ni Oṣu Kejila, ọdun 2022, awọn onimọ lati fasiti Utah ati fasiti miran fi lede pe ọjọ ori ti eniyan ba bimọ nii se pẹlu ipo iloyun ati ilera awọn ọmọde. Ọjọ ori ọkunrin to ni oyun nii se pẹlu ati bimọ obinrin ati bi oyun se n bajẹ lara obinrin Bi o tilẹ jepe, a ri awọn agbalagba ti wọn n di ọlọmọ, amọ iwadii fihan pe atọ ọmọkunrin ki n munadoko mọ to ba ti n dagba. Ayipada to n deba ara fihan pe ọjọ ori nii se pẹlu ati bimọ obinrin ati bi oyun se n bajẹ lara obinrin gẹgẹ bi iwadii se fihan. Iwadii tun fihan pe oyun bibajẹ lara obinrin nii se pẹlu ọjọ ori baba ọmọ naa. Bakan naa ni o ṣeeṣe ki aisan bẹrẹ lara ọmọ naa lẹyin ibimọ. Iwadii lati bi ọdun 1950 fihan pe awọn ọmọ ti wọn ba bi nigba ti baba wọn dogbo ma n saba jẹ Aràbá, ti awọn oloyinbo n pe ni ''achondroplasia''. Amọ lati igba naa ni awọn aisan wa to jẹ mọ asiko ti wọn n bimo. ''Iwadii ti fihan pe iye ọjọ ori baba ati iya nii se pẹlu iru ọmọ ti wọn bi ati ilera ọmọ naa. Bakan naa ni wọn ni o seese ko nii se pẹlu bi ọmọ naa ṣe kere si. Igba miran ẹwẹ, wọn ni o nii se pẹlu awọn iru aisan jẹjẹrẹ to n ba awọn eniyan finra to fi mọ aisan ọkan. Amọ o dara ki awọn eniyan ni imọ pe ko si ẹni to le fi idi rẹ mulẹ pe awọn aisan yii nii se pẹlu ọjọ ori ti baba fun iya ọmọ ni oyun rẹ. Iwadii fihan pe nigba miran o nii se pẹlu igbe aye awọn obi, to fi mọ iru aisan to lee ṣe awọn ọmọde lẹyin ibimọ. Itan fihan pe awọn obinrin ni wọn saba ma n fi oju si lara ti nkankan ba ṣe oyun lara obinrin. Bi o tilẹ jẹ pe obinrin nii se pẹlu airọmọ bi, iwadii ti fihan pe ọjọ ori ọkunrin naa nii se pẹlu airọmọ bi. Nitori naa, ti awọn iṣẹlẹ airọmọbi ba n peleke si abi ti awọn agbalagba n bimọ ni ọjọ ogbo wọn, awujọ ati ẹka eto ilera gbọdọ bẹrẹ si ni tun ero ati imọ wọn ro.
"Wo àwọn nkan tí o kò fi ojú sí àmọ́ tó n fa àìrọ́mọbí fún ọ̀kunrin,""Wiwọ ṣokoto to fún, ma n mu ki ooru mu abẹ ọkunrin, ti gbigbona rẹ si ma n ba atọ jẹ"". Ki ọkunrin ma le fun obinrin loyun, jẹ aisan kan ti awọn eeyan kii ṣaba sọrọ nipa rẹ. Sugbọn o jẹ nkan to wọpọ, to si wa lara awọn nkan to ma n fa ipinya laarin tọkọtaya. Bakan naa ni aisan yii jẹ ara nkan to ma n mu awọn iyawo ile kan jade sita lọ ṣe agbere, tabi wa ọna ẹburu mii titi wọn o fi loyun. Ti awọn kan ninu wọn si ma n gbe ọmọ naa fun ọkọ wọn, nitori ki igbeyawo wọn ma baa daru paapaa to ba jẹ pe ọkunrin naa ko mọ pe oun ni aisan ailerọmọbi. Aisan airọmọbi laarin awọn ọkunrin jẹ eyi to ma n mu ko ṣoro fun ọkunrin, lati fun iyawo rẹ loyun. Gẹgẹ bi ajọ eto ilera l’agbaye, WHO, ṣe sọ, ẹgbẹẹgbẹrun miliọnu eeyan ni asian airọmọbi ma n ṣe ni agbaye, to si ma n ni ipa ti ko dara lori ẹbi ati awujọ. WHO sọ pe eeyan bi miliọnu 48 si 186 to jẹ tọkọtaya, lo n koju iṣoro airọmọ bi ni agbaye. Onimọ iṣegun oyinbo kan nipa ilera nkan ọmọkunrin, Dokita Adebayo Bamisebi, sọ fun BBC Pidgin pe, nkan pataki to ma n fa iṣoro airọmọbi laarin awọn ọkunrin ni  odinwọn àtọ̀ ọkunrin to ba kere tabi ọkunrin ti atọ rẹ ko poju owo to. Dokita Bamisebi ṣalaye pe ti tọkọtaya ba n ni ibalopọ, ti ko si yọri si oyun fun oṣu mẹfa si ọdun kan, o jẹ apẹẹrẹ pe ẹnikan lara wọn ni iṣoro airọmọbi. O ni ti ayẹwo ba wa fihan pe odinwọn atọ ọkunrin naa dun ni miliọnu mẹẹdogun, o tumọ si o ni iṣoro airọmọbi. Bakan naa lo sọ pe awọn nkan miran to tun ma n fa airọmọbi laarin ọkunrin ni iru igbeaye ti wọn n gbe, ati awọn aarun mii. “Lilo oogun lọna aitọ, amuju ọti,  jijoko si ojukan fun igba pipẹ, tabi wiwọ ṣokoto to fún, tun ma n fa airọmọbi fun ọkunrin.” Dokita mii, Seraph Obasohan ni tiẹ sọ pe amuju ọti ati siga, pẹlu igbo, ni awọn nkan mii to wọpọ to n fa airọmọbi laarin awọ̀n ọkunrin, botilẹ jẹ pe ọpọ eeyan ko mọ eyi. Dokita Obasohan sọ pe wiwọ ṣokoto to fún, ma n mu ki ooru mu abẹ ọkunrin, ti gbigbona rẹ si ma n ba atọ jẹ. O ni awọn oogun kan ti wọn fi n tọju inu rirun ati aya didun naa ma n sẹ akoba fun ọkunrin. “Awọn ọkunrin kan ti ẹ wa, ti wọn kii da àtọ̀ rara, lasiko ibalopọ. “Wọn ma n bi iru awọn ọkunrin yii bẹẹ ni. Nkan ọmọkunrin wọn yoo dagba bo ṣeyẹ, amọ koropọn rẹ ko nii ṣiṣẹ daadaa.” O ni awọn ọkunrin ti nkan ọmọkunrin wọn kere, awọn ti ko le ba obinrin lopọ rara, tabi awọn to tete ma n da atọ lasiko ibalopọ, to fi mọ awọn to ti ko aarun ibalopọ, naa ma n ni iṣoro airọmọbi. Dokita Bamisebi sọ pe itọju ti wọn o fun ọkunrin, nii ṣe pẹlu nkan to fa airọmọbi rẹ, ati esi ayẹwo. O ni awọn iṣoro airọmọbi fun awọn ọkunrin kan ma n la ṣiṣe iṣẹ abẹ fun wọn lọ, tabi oogun lilo. O gba awọn ọkunrin ni imọran lati ma a jẹ ounjẹ aṣaraloore to ni eroja Vitamin C, Vitamin D, ati Zinc ninu, lati mu ki atọ wọn o pọ si."
Male Fertility: Wo àwọn oúnjẹ márùn ún tó ń mú kí àtọ̀ ọkùnrin dára sí i,Ọmọ bibi jẹ ohun to ṣe pataki ni igbe aye awọn ẹda paapaa ọkunrin ati obinrin. Ohun pato to wọpọ laarin ọkunrin ati obinrin ni ore ọfẹ ti wọn ni lati sọ eso nipa bibi ọmọ ọkunrin ati obinrin. Ọpọlọpọ nkan lo n fa airọmọbi lara ọkunrin ati obinrin, amọ awọn ounjẹ asaraloore kan wa lati mu atọ okunrin dara si. Dokita Ugo Ezentirioha sọrọ lori awọn ounjẹ bii ẹja, ẹran, ẹyin ati awọn nkan miran Jijẹ ẹja loorẹ koore paapaa eleyii to ni eroja ''Omega 3 fatty acids'' n ṣe atọ ọkunrin loore nipa ṣiṣẹ iranwọ fun bi ẹjẹ ṣe n lọ si ibi atọ ọkunrin. Jijẹ eso ṣe pataki fun ọkunrin ki atọ rẹ le dara si. Awọn eso bii ọgẹdẹ, carrot, ọsan, berries naa n ṣiṣẹ takuntakun lati jẹ ki atọ ọkunrin dara si. Fun apẹrẹ, ọgẹdẹ ni eroja bi vitamin B1,C magnesium ati bromelain ti wọn n ṣiṣẹ takuntakun ni ara ọkunrin. Bakan naa ni Carrot ni awọn eroja ara bii beta-carotene ti kii jẹ awọn sẹẹli ara ti ko dara ṣe aṣemaṣe. Ọsan naa ni eroja Vitamin C ni ara. Awọn ẹfọ to ba jẹ alawọ ewe ni awọn eroja ara bii folate, eleyii to n ran obinrin lọwọ ni ati tete loyun, ti o si ma n jẹ ki atọ ọkunrin duro ni ara obinrin. Bakan naa ni ẹpa naa dara ni ara lati mu ki atọ ọkunrin dara si ni ara. Ẹyin jẹ ọkan lara awọn eroja to ṣe koko ni ara eniyan. O ni awọn eroja ara bii vitamin E, zinc ati protein eleyii ti o fun awọn agọ ara awọn eniyan lati ṣiṣẹ. Ẹyin le jẹ ki eroja ara ji pepe, ki atọ ara ọkunrin le ṣiṣẹ dara dara. Tomato naa n ko ipa ribiribi ninu awọn eroja ara paapaa ki atọ ọkunrin le dara si. Wọn ni eroja ara ti orukọ rẹ n jẹ lycopene, eleyii to n mu ki ara ji pepe. O dara ki ọkunrin ma a jẹ tomato daradara, ki atọ rẹ le dara. Jijẹ ẹran dara ni ara bakan naa lo si ni awọn abawọn. Ọkan lara awọn eroja to ni ni zinc, folic acid ati selenium to n mu ki ato okunrin dara si. Amọ ko dara ki eniyan jẹ ẹ ni ajẹju nitori o le mu ki suga ara pọsi, to si le e fa ijamba si ara. Ẹpa / Imumu Orisirisi ẹpa to wa lo dara ni ara to si n mu ki atọ ọkunrin dara si ju tẹlẹ lọ ti wọn ba n jẹ loore-koore. Awọn apẹẹrẹ ẹpa ni ''Tiger Nuts'' ti awọn kan n pe ni ofio tabi imumu, agbọn, asala ati bẹẹ bẹẹ lọ. Garlic, iyẹn ayuu ati awọn eso miran naa ni bii Vitamins C, E, B12, D ati zinc naa.
Ẹ﻿yin ọmọ tí wọ́n kó pamọ́ láti 1992 di ìbejì lántì-lanti ní 2022,Ẹyin obinrin kan ti wọn ko pamọ lati ọgbọn ọdun sẹyin ti di ọmọ to jẹ ibeji. Iṣẹlẹ naa waye ni ipinlẹ Tennessee ni orilẹ-ede America. Igbagbọ wa pe ẹyin ọmọ naa ni eyi ti wọn ko pamọ fun igba pipẹ julọ, to si tun pada di ọmọ. Lati ọjọ kejilelogun, oṣu Kẹrin, Ọdun 1992, ni wọn ti ko wọn pamọ sinu eroja nitrogen. Iya awọn ọmọ tuntun naa, Rachael Ridgeway, to jẹ iya ọlọmọ mẹrin, bi awọn ibeji tuntun naa ni ọjọ kọkanlelọgbọn, oṣu Kẹwaa, dun 2022. Tọkọtaya kan ti wọn ko darukọ wọn, lo ni awọn ẹyin ọmọ naa ti wọn kojọ fun eto IVF, ki wọn le ri ọmọ bi. Ọjọ ori tọkọtaya ti wọn ko darukọ naa jẹ aadọta ati mẹrinlelọgbọn lasiko ọhun. Lati ọdun 1992 si ni wọn ti ko wọn pamọ si ibudo ilera kan ni Guusu America titi di ọdun 2007, nigba ti tọkọtaya naa yọnda wọn fun NEDC niluu Knoxville, Tennessee, ki tọkọtaya mii to nilo rẹ le lo o. Ni ajọ NEDC si ni awọn onimọ nipa ọ̀lẹ inu obinrin ti gbe wọn jade kuro ninu amu nkan tutu, ti wọn si gbe wọn sinu obinrin mii ni ibẹrẹ ọdun yii. Ninu atẹjade kan ti wọn fi sita, NEDC sọ pe ireti awọn ni pe iroyin yii yoo fun awọn eeyan mii ni igboya lati gba ẹyin ẹlomiran lo. Awọn ibeji yii ni ọmọ akọkọ ti tọkọtaya Ridgeway bi pẹlu ilana IVF, lẹyin ti wọn ti kọkọ bi ọmọ mẹrin. Ọkọ iyawo, Philip Ridgeway sọ pe ọmọ ọdun marun-un ni oun wa “nigba ti Ọlọrun da awọn naa, Lydia ati Timothy. “O si ti n pa wọn mọ lati igba naa titi di asiko yii.” Ọgbẹni Ridgeway sọ pe awọn ibeji naa ni ọmọ wọn to dagba ju, botilẹ jẹ pe awọn lo kere ju. Ọjọ ori awọn ọmọ mẹrin ti wọn bi tẹlẹ wa laarin ọdun kan si ọdun mẹjọ. Bi ida mẹrindinlogoji ninu ọgọrun, ni ẹyin ọmọ ti wọn ba gbà lo fi maa n di alaaye ọmọ ni America. Ẹyin ọmọ le wa fun ọpọlọlọ ọdun, ti wọn ba ti gbe e sinu eroja nitrogen. Koda wọn n fi ẹyin to ti lo ju ogun ọdun bi ọmọ. Iye owo IVF kan ni America wa laarin ẹgbẹrun mejila Dọla, ẹyin rira si wa laarin ẹgbẹrun lọna ogun si marundinlogoji Dọla. Ni Naijiria, owo IVF kan lati fi bimọ wa laarin miliọnu kan si miliọnu meji Naira. O si le ju bẹẹ lọ, nitori ileewosan kọọkan lo ni iye to n gba, eto ọtọọtọ si lo wa. Awọn mii le lo ẹyin ti wọn, awọn miran le lo ẹyin ẹlomii. Owo kekere kọ ni awọn to ma n fi ẹyin wọn silẹ ma n gba gẹgẹ bi owo iṣẹ.
Ìdí nìyíí tí ọkùnrin kò tíì lè lo òògùn ìfètòsọ́ͅmoͅbíbí títí di àsìkò yìí,Itan to roͅ moͅ ifetosi oͅmoͅ bibi fun awoͅn oͅkunrin jeͅ itan to dun soͅ. Ni igba awoͅn Giiki ni woͅn ti koͅkoͅ fi lede pe oͅkunrin to ba feͅ dena ati bimoͅ pe ki woͅn se nkan oͅmoͅkunrin ko gbona jainjain. Amoͅ ni aye ode oni, iwadii imoͅ sayeͅnsi ti fi lede pe otitoͅ ni oͅroͅ naa. Ile nkan awoͅn oͅmokunrin tutu ju gbogbo ara loͅ, to n si n da abo bo aatoͅ ọkunrin to n di oͅmoͅ. Nitori naa ti agbegbe naa ba gbona ju bi o ṣe yeͅ loͅ, o ṣeeṣe ki nkan oͅmoͅkunrin naa ma gberi bi o se yeͅ. Oͅna akoͅkoͅ ti awoͅn oͅkunrin n gba fi se ifeto si oͅmoͅ bibi ni lati maa weͅ omi gbigbona. Ni oͅdun 1956, onimoͅ sayeͅnsi Matte Voegeli se awari pe ti oͅmoͅkunrin ba jojo si ori ohun to gbona to iwoͅn celcius meͅrinlelogoji 46.6C (116F), fun wakati marundinlaadoͅta fun bi oͅseͅ meͅta, igbagboͅ wa pe nkan oͅmoͅkunrin naa ko ni sͅisͅeͅ fun osu meͅfa, ti atoͅ reͅ ko si lee di oͅmoͅ. Awoͅn omimoͅ ijinleͅ eto iwosan ni awoͅn ko lee fi eyi muleͅ, sugboͅn awoͅn kan ni ohun siseͅ daradara. Ohun ti awoͅn dokita gbagboͅ wi pe o le da atoͅ oͅmoͅkunrin duro ni Vasectomy, amoͅ titi lai ni igbeseͅ yii. Ni oͅdun 1968 ni arakunrin kan loͅ fun ayeͅwoͅ loͅdoͅ onimoͅ nipa isesi eniyan nitori oogun kan to n lo, thioridazine lati fi setoͅju aisan oͅpoͅloͅ to n ba finra, ti jeͅ ki atoͅ oͅmoͅkunrin reͅ gbeͅ. Amoͅ leͅyin oͅgboͅn oͅdun bayii, itan reͅ ti mu ireti ba awoͅn ominoͅ sayeͅnsi nipa oogun ti woͅn le lo lati fi se agbekaleͅ ifetosi oͅmoͅ bibi. Bakan naa ni awoͅn oogun ti eni to b ani aisan eͅjeͅ riru ba n lo bii phenoxybenzamine le dena atoͅ oͅmoͅkunrin. Ti awoͅn onimoͅ sayeͅnsi ba se aseyoͅri yoo roͅrun fun awoͅn obinrin naa lati se ifetosi oͅmoͅ bibi. Awoͅn dokita to ti gbimoͅ loͅpoͅ igba lati gbe oogun naa sit ani woͅn jawoͅ reͅ nitori ipa to n ni lara awoͅn oͅkunrin. Bakan naa ni igbiyanju si n loͅ loͅwoͅ lati gbe oogun naa jade amoͅ ipalara to wa nibeͅ ni ahun to n da awoͅn onimoͅ apoogun duro. Iwadii naa tun fihan an pe ida ogun awoͅn oͅkunrin lo ni awoͅn ko ni de idi oogun naa, ti ida ogun naa si ni awoͅn yoo gbiyanju ati lo o, amoͅ awoͅn to ku ni awoͅn ko lee soͅ.
Blighted Ovum: Obìnrin kan sọ ohun tójú rẹ̀ rí nígbà tí oyún bàjẹ́ lára rẹ̀ ní ẹ̀ẹ̀mẹta,Lara awọn ipenija ti obinrin maa n koju nile ọkọ ni ki oyun maa bajẹ lara rẹ ni aimọye igba. Iru isẹlẹ bayii si ti sọ ọpọ obinrin ni orukọ buruku pe o n jo oyun jẹ tabi pe awọn ọta kan lo wa nidi isẹlẹ naa lai mọ pe aidape ara lo n faa. Orukọ aidape ara yii ni wọn n pe ni Blighted Ovum eyi to n mu ki oyun ọsẹ mẹjọ si mẹtala maa bajẹ leralera lara obinrin. Bo se sẹlẹ si Loise Nyagol ree, ẹni to salaye fun BBC nipa ohun toju rẹ nigba ti oyun mẹta bajẹ lara rẹ leralera ati ọna abayọ to gba, titi to fi bimọ. Bakan naa, onimọ nipa ọmọ bibi kan, Wajiro Njuguna naa salaye ohun to mu ki oyun maa bajẹ lara obinrin atawọn ọna ti wsn le gba dẹkun rẹ.
""
"Àwọn ènìyàn ìlú Osi rawọ́ ẹ̀bẹ̀ sí ìjọba àpapọ̀ lórí afárá Ẹ̀rọ́,Àwọn ọ̀dọ́ ìlú Osi ní ìjọba ìbílẹ̀ Ekiti, ìpínlẹ̀ Kwara ti rọ ìjọba àpapọ̀ láti bójú àánú wò wọ́n lórí afárá Ẹ̀rọ́ tó wà ní ìlú náà. Àrọwà yìí ló ń wáyé lẹ́yìn tí ìjọba àpapọ̀ fún iléeṣẹ́ kan láṣẹ láti wó afárá náà. Ààrẹ àwọn ọ̀dọ́ ní ìlú Osi, Kayode Bamidele Ogborogan ṣàlàyé fún BBC News Yoruba ìdí tí wọ́n ṣe ń rawọ́ ẹ̀bẹ̀ sí ìjọba lórí afárá ọ̀hún. Ogborogan ní lọ́jọ́ Kejìdínlógún oṣù Kìíní ọdún 2024 ni àwọn ṣàdédé rí àwọn kan tí wọ́n ń wó afárá náà. Ó ní nígbà tí àwọn ọ̀dọ́ ìlú súnmọ́ àwọn ènìyàn náà láti mọ ìdí tí wọ́n ṣe ń wó afárá náà ni wọ́n ṣàlàyé pé ẹnìkan ló gbé iṣẹ́ fún àwọn láti wó afárá yìí. Ó tẹ̀síwájú pé ìyàlẹ́nu ló jẹ́ fún àwọn nígbà tí wọ́n fi lẹ́tà han àwọn pé ìjọba àpapọ̀ ti ta afárá náà fún àwọn, pé ìdí nìyí tí àwọn fi ń wo. Ogborogan fi kun ọ̀rọ̀ pé èyí ló mú àwọn gbé àwọn ìgbésẹ̀ kan láti mọ̀ pé lóòótọ́ ni ìjọba fún àwọn ẹni náà láṣẹ láti wó afárá náà. Ó ṣàlàyé pé ìròyìn náà bá àwọn lọ́kàn jẹ́ nítorí ìwúlò tí afárá náà ni pọ̀ pupọ̀ fún wọn ní ìlú Osi, tó sì ní ipa tó ń kó lórí ètò ọrọ̀ ajé ìlú àwọn. Ogborogan ṣàlàyé pé afárá náà já sí oko tí ọ̀pọ̀ àwọn ènìyàn ìlú wọn ń dá ní agbègbè náà bí ó ṣe jẹ́ pé àgbẹ̀ ni ọ̀pọ̀ àwọn ènìyàn ìlú Osi. Ó ní afárá náà jẹ́ kí gbígbé èrè oko àwọn ènìyàn ìlú náà rọrùn láti ibìkan bọ́ sí ibòmíràn. Bákan náà ló fi kun pé bí ó tilẹ̀ jẹ́ pé láti ọdún 1926 ni ìjọba ti kọ́ afárá náà, ó ní afárá náà ṣì le dáadáa kódà ju tuntun tí wọ́n kọ́ fún wọn lọ. ""A ri pé afárá yìí kò ní ìpalára kankan tó ń ṣe fún ènìyàn tàbí pé ó ti hù ní ibì kankan tó fi lè ṣe àkóbá fún ẹ̀mí àti dúkìá àwọn ènìyàn wa. ""Kìí ṣe pé afárá náà ti ń mì tàbí pé ó fẹ́ wó, ó wúlò gẹ́gẹ́ bí ọ̀nà míì tí àwọn ènìyàn lè máa gbà tí nǹkan bá ṣe èyí tí à ń lò lọ́wọ́ báyìí."" Ogborogan tẹ̀síwájú pé ọ̀nà tí afárá náà wà já sí ọgbà ilé ẹ̀kọ́ gíga fásitì ìpínlẹ̀ Kwara tí ìjọba ń kọ́ sínú ìlú náà ti yóò sì wúlò púpọ̀ fún àwọn akẹ́kọ̀ọ́ tí wọ́n bá bẹ̀rẹ̀ ètò ẹ̀kọ́ ní ìlú náà. ""Tí wọ́n bá fi lè wó afárá yìí, ó túmọ̀ sí pé ọ̀nà kan péré ni a lè máa gbà wọ inú tàbí gba jáde. ""Pẹ̀lú bí ètò ààbò orílẹ̀ èdè Nàìjíríà ṣe ń lọ kò yẹ kó jẹ́ pé ọ̀nà kan péré ni a lè máa gbà wọlé tàbí jáde kúrò nínú ìlú."" Ó ní gbogbo àwọn ìwúlò yìí ni àwọn fi ń ra ọwọ́ ẹ̀bẹ̀ sí ìjọba láti jọ̀ ọ́ jàre fi afárá náà kalẹ̀ fún àwọn láti tún máa lò ó, kí wọ́n má wo nítorí ó ń ṣe àǹfàní tó pọ̀ fún àwọn. Akọ̀wé àgbà fún Osi Welfare Association, Emmanuel Bamidele so fún BBC News Yoruba pé ní kété tí àwọn ti rí pé wọ́n bẹ̀rẹ̀ sí ní wo afárá náà ni àwọn ti kọ ìwé sí iléeṣẹ́ tó rí sí iṣẹ́ òde ní Nàìjíríà láti bẹ̀ wọ́n pé kí dáwọ́ dúró lórí ìgbésẹ̀ náà. Emmanuel Bamidele ní gbogbo àwọn ìwúlò afárá náà ni àwọn ti kọ sínú ìwé tí àwọn fi ránṣẹ́ sí wọn kí wọ́n lè mọ ìwúlò afárá náà fún àwọn ènìyàn Osi. Òun náà rọ ìjọba láti fi afárá náà kalẹ̀ fún àwọn láti ṣe àtúnṣe sí gbogbo ibi tí wọ́n ti wó níbẹ̀ kí ọ̀nà náà le ṣeé gbà padà."
Gómìnà Abdulrasaq, Emir Ilorin kẹ́dùn ìpapòdà Oloro ìlú Oro, Ọba Oyelaran tó wàjà,Ẹmọ ku oju opo di, afiribojo ku ẹnu isa n ṣọfọ, Oloro ti ilu Oro ni ijọba Ibilẹ Irepodun, ipinlẹ Kwara Ọba AbduRafiu Ọlaniyi Ajiboye Oyelaran kiini ti waja. Kabiyesi naa to waja lowurọ kutu oni ọjọ Satide ọjọ kẹtalelogun oṣu Keji ọdun 2024. Atẹjade Alaga afunṣọ ijọba ibilẹ Irepodun, Jide Oyinloye sọ pe kabiesi naa lo fidi rẹ mulẹ pe Ọba Oyelaran ti tẹri gbaṣọ. Ninu ọrọ ibanikẹdun rẹ, gomina Ipinlẹ Kwara, Abdulrahman Abdulrasaq juwe Ọba alaye naa gẹgẹ bi ẹni to ti kopa manigbagbe ni ilu na ati Ipinlẹ Kwara lapapọ. Gomina Abdulrasaq ninu atẹjade ti agbẹnusọ rẹ,  Rafui Ajakaye fi sita ni titi laye ni ara ilu Oro yoo maa ṣe iranti ọba Oyelaran. Bakan naa ni Emir ilu Ilorin, Alhaji Ibrahim Silu-Gambari lasiko to n kẹdun ipapoda Ọba Oyelaran to darapọ mọ awọn babanla rẹ ni igbe aye to dun-un kọṣe ni ọba naa gbe nigba aye rẹ . Oloro ti ilu Oro kingdom ọba AbduRafiu Ọlaniyi Ajiboye Oyelaran Kiini waja lẹyin ọdun mejidinlọgọrin (78) loke eepẹ. Ọba Oyelaran gun ori itẹ awọn Baba rẹ lọjọ Kejilelogun, oṣu keji ọdun 2002. Lẹ́yìn àìsàn ráńpẹ́ ni ọba náà tẹri gbaṣọ.
Wo àwọn oúnjẹ mẹ́rin tí àwọn ọmọ Nàìjíríà ń kanra jẹ báyìí nítorí ọ̀wọ́ngógó oúnjẹ,Ilumọọka olorin Highlife nii Victor Olaiya lo forin bẹnu to sọ pe Ilu le ko sowo lode. Orin rẹ yi ti wa di ohun ti ọpọ mu bẹnu ni Naijiria tori bi nkan ko ṣe rọgbọ faraalu. Ọpọ ọmọ Naijiria lo n tiraka lati ri nkan ra paapa eyi ti wọn yoo mu bẹnu amọ ti ọwọngogo ọja ti n mu ki ebi maa pa tọmọde tagba. Ounjẹ ẹmẹẹta lojumọ ko si fun ọpọ mọ tawọn to si n ri jẹ ti n mu iyipada ba iru ounjẹ ti wọn n jẹ tẹlẹ. Eyi ko ṣẹyin pe owo to yẹ ki wọn fi ra ounjẹ ko kaju rẹ mọ to si ti mu ki ọpọ maa da bi ọgbọn ki nkan le jọ ara wọn. Ki ni awọn iyipada to deba iru ounjẹ ati bi awọn eeyan ṣe n jẹ lawujọ? BBC Yoruba bọ si igboro taa si mu abọ wa lori nkan to yi pada ninu ounjẹ tawọn araalu n jẹ lasiko ti ọwọngogo ọja gbode yii. Ni ọpọ idile irẹsi jẹ ounjẹ ti wọn ko le ṣe lalae jẹ lojumọ. Bawọn eeyan ṣe n ṣe irẹsi ni jọlọọfu ni wọn ṣe ni funfun ati lọna miran ti ipa ba ka. Amọ bayii ti nkan ti gbowo lori, iru irẹsi tawọn eeyan n jẹ ti n yatọ bayii. Apo irẹsi ilẹ okere ti di nkan bi  ẹgbẹrun marundinlaadọrin si mẹrindinlaadọrin Naira lawọn ọja kọọkan. Akẹgbẹ rẹ to jẹ irẹsi ibilẹ ṣebi ẹni pe owo tiẹ ko gara pupọ ni nkan bi ẹgbẹrun lọna aadọta Naira si  ẹgbẹrun marundinlọgọta Naira. Iyatọ owo laarin awọn mejeeji yi ti  mu ki awọn araalu kan pada si jijẹ irẹsi ibilẹ dipo ti ilẹ okere. Jọlọọfu sise naa ti yi ipo pada pẹlu bi awọn eeyan ti ṣe n se irẹsi wọn ni alasepọ tawọn kan n pe ni kọnkọṣọn. Semo jẹ ounjẹ kan ti ọpọ nifẹ si lati maa jẹ ni Naijiria. Ounjẹ yi ti awọn ileeṣẹ kọọkan n peloo rẹ ti gbowo lori kọja agbara ọ́pọ ọmọ Naijiria. Kaka ki ẹku si ma pa sese, ọgbọn ni ọpọ n da si ọrọ yi nipa piparọ sẹmo pẹlu agbado lilọ,ọ́ka baba,gari tabi lafun nibi ti wọn ba ti ri. Koda awọn miran a maa lo gari lẹbu to kuna daada lati fi ṣe ounjẹ okele ki wọn ṣaa ti ri nkan fi banu lo ṣe pataki lọpọ idile. Apo kekere Semo ti n ba nkan bi ẹgbẹrun mọkanla si mẹtala. Amọ bi eeyan ba ti ri agbado,ọka baba tabi ounjẹ miran lọ  nile ẹlẹrọ, okele ti de ti wọn fi n rọpoi Semovita niyẹn. Anamọ, oduku tabi dẹkẹli-eyikeyi ti ẹyin baa mọ si, ounjẹ yi ti di nkan ti ọpọ nifẹ si ni Naijiria tori pe iye owo rẹ ko gara pupọ. Ṣaaju asiko yi, awọn idile kọọkan ko nifẹ si anamọ tori pe o maa n nira diẹ lati bẹ. Dipo rẹ, awọn eeyan a maa ra ẹda rẹ ti wọn n pe ni Irish potato. Irish potato yi ko wọpọ ni ilẹ Yoruba bi anamọ. Iyatọ to wa laarin iye owo wọn nisinyi si ti mu ki awọn eeyan pada sidi anamọ tabi oduku ni jijẹ. Wọn le ṣe bi ẹni se iṣu tabi ki wọn din,eyikeyi ọna la le gba jẹ anamọ ti awọn eeyan si ti wa gba tiẹ gẹgẹ bi ounjẹ to ba asiko yi ti ọwọngogo ọja peleke. Apẹrẹ kekere  Irish Potato kan la gbọ pe wọn n ta ni nkan bi ẹgbẹrun marun un Nairia. Elo si ni apẹrẹ anamọ? Ko ju bi ẹgbẹrun kan si ẹgbẹrun kan abọ Naira lọ! Ṣaaju asiko ọwọngogo nkan to gbode yi, awọn eeyan kan nifẹ si pọnmọ jijẹ. Bẹẹ naa si ni awọn kan wa to ṣe pe wọn ko nifẹ si pọnmọ jijẹ to ṣe pe bi wọn ko ba jẹ ẹran, ẹja Turkey tabi nkan mii wọn ko faramọ pọnmọ jijẹ. Ni asiko taa wa yi, ọpọ lo ti ri pọnmọ gẹgẹ bi koṣemani ninu ọbẹ ti wọn ba se. Iye owo ẹran ati ẹja to fi mọ Turkey ati nkan elo mii ti gbowo lori. Pọnmọ ṣi gbe pẹẹli diẹ tawọn araalu si  yan laayo dipo awọn eleyi ti owo wọn lọ soke juu lọ. Bi o tilẹ jẹ wi pe awọn onimọ kan sọ pe ko si anfani ti pọnmọ n ṣe lara, awọn ti ko ni ikapa lati ra ẹran tabi ẹja a maa sọ pe ki awọn ṣaa ti ri nkan fi pa oju ọbẹ da ni. Ni awọn idile mii, sise ọbẹ lailẹran kii ṣe nkan ajoji mọ tori pe igba taa wa yi ko rẹrin rara.
""
Oríṣiríṣi iyọ̀ tó wà, èyí tó yẹ kí o má a jẹ, oore àti àkóbá tí ìkọ̀ọ̀kan wọ́n le ṣe fún ara rẹ,Ọtọ ni ti iyọ laarin eroja ọbẹ, bi ko ba siyọ lọbẹ, ọbẹ yoo di àtẹ́, ko ni i ladun kan. Ṣugbọn bi iyọ ṣe jẹ nnkan pataki ninu ounjẹ to, ti ko si ṣee ma jẹ, njẹ o mọ pe iyọ pe oriṣiriṣi? Njẹ o mọ pe eroja Sodium ati Chloride to wa ninu iyọ aa maa pọ ju ara wọn lọ bi? Ṣe o si mọ pe bi iyọ ṣe ni anfaani fun ara naa lo le fa aisan lile bii ifunpa giga, rọparọsẹ, ki ọkan deede daṣẹ silẹ, iku ojiji ati bẹẹ bẹẹ lọ ti eeyan ko ba lo o bo ṣe yẹ? Yatọ si iyọ funfun ti ọpọlọpọ eeyan mọ ta a si n lo fun ounjẹ sise, awọn iyọ miran  tun  wa ti wọn ni awọ to yatọ. Bo ṣe jẹ pe iyẹfun ni iyọ to wọpọ ju, awọn iyọ kan naa wa ti wọn da bii koro. ’Himalaya pink salt’ ti wọn n ri lati ara apata ni Pakistan naa wa, eyi ti igbagbọ wa pe eroja sodium inu rẹ kere si iyọ yooku. Oriṣi iyọ ti wọn n pe ni low-sodium naa wa, bẹẹ si ni light salt naa wa. Awọn wọnyi ni wọn n kede pe wọn dara ju fun jijẹ lai ni i fa iṣoro fun ara. Ṣugbọn ṣe gbogbo wọn naa ni wọn n ṣe anfaani fun ara bi ? Pẹlu bo ṣe jẹ pe eroja sodium ati chloride wa ninu awọn iyọ yii naa. Gẹgẹ bi awọn onimọ nipa apọju iyọ ninu ara ṣe ṣalaye, apọju iyọ ninu ẹjẹ eeyan yoo fa ki omi atawọn ohun to ba yẹ ko maa lọ geere ninu ara, korajọ pọ si oju kan. Eyi lo maa n fa a ti ara eeyan yoo wu kugbun-kugbun. Eyi le kan oju, ẹsẹ ati awọn ẹya ara mii. Ohun ti wọn n pe ni Volemia yoo ṣẹlẹ, iyẹn ni pe odiwọn ẹjẹ yoo ga si i lara. Eyi yoo mu ki ọpa to n gbe ẹjẹ kọja lara maa ṣiṣẹ agbara. Bi eyi ba ṣẹlẹ, ọkan yoo ṣiṣẹ agbara pẹlu, o si le fa rọpa-rọsẹ tabi iku. Lojumọ, iyọ giraamu marun-un ni ajọ eleto ilera Agbaye (WHO) sọ pe o dara ko wa ninu ounjẹ teeyan n jẹ. Ṣugbọn awọn onimọ ilera ko fara mọ eyi, ero tiwọn ni pe odiwọn naa ti pọ ju. Dokita Weimar Barroso, Aarẹ awọn dokita nipa aisan ọkan ni Brazil, sọ fun BBC pe to ba ṣe pe bi wọn ṣe ṣawari sodium to wa ninu iyọ la fẹẹ wo ni, iyọ ko ni i si ninu ohun teeyan yoo maa jẹ rara. Barroso sọ pe iyọ le kere loju beeyan ba bu diẹ sọbẹ, ṣugbọn to ba denu ounjẹ, iṣẹ nla lo n ṣe ninu ara ẹni to ba jẹ ẹ. Oriṣi meji niṣẹ naa, o le jẹ daadaa tabi iidakeji rẹ̀. Dokita Barroso ṣalaye pe eroja sodium to wa ninu iyọ lo n fa akoba fun ara. Bakan naa ni onimọ nipa ounjẹ, Camila Cristina da Silva Santos, naa sọ pe horo kan ṣoṣo nnkan amọbẹdun (seasoning) ta a n lo fun ẹwa, ẹran atawọn ounjẹ mii lo jẹ pe odiwọn iyọ to yẹ keeyan jẹ loojọ lo wa ninu rẹ. Ka too tun waa fiyọ si ounjẹ kan naa ta a ti fi amu-nnkan dun si. Boya eroja sodium pọ ninu iyọ tabi o kere kọ ni yoo sọ ohun ti yoo ṣe lara gẹgẹ bi awọn onimọ nipa ilera ṣe wi. Wọn ni ti eeyan ba ṣe n jẹyọ si ni yoo sọ iṣẹ ti yoo ṣe lara. Yoruba bọ, wọn ni a ki i fọla jiyọ. Bẹẹ naa lawọn akọṣẹmọṣẹ eleto ilera ṣe sọ pe ajẹju iyọ ko sunwọn. Wọn ni ọṣẹ́ lo n ṣe ninu ara. Awọn eeyan to ba ni aisan kindinrin gbọdọ ṣọra fun ajẹju iyọ, bẹẹ ni wọn sọ pe kawọn ti wọn tun maa n bu iyọ sounjẹ lasiko ti wọn baa ṣetan atijẹun ye e ṣe bẹẹ. E yee gbe iyọ sori tabili fawọn eeyan ti diẹ ki i to, wọn leyi to ba ti wa ninu ounjẹ ti dara, fun anfaani ilera. Silva Santos, onimọ nipa ounjẹ ṣalaye pe, eeyan le lo awon eroja miran lasiko to ba n se ounjẹ. Awọn eroja ti wọn jẹ ti ibilẹ, ti wọn si maa n fun ounjẹ ni oorun didun ati adun. Awon bii ewe Bay, Basil, Rosemary, ata ati bẹẹ bẹẹ lọ. Wọn gba awọn eeyan nimọran lati jẹ ohun gbogbo niwọntun-wọnsi, ki wọn si maa ka akọle ara ounjẹ alagolo ti wọn ba fẹẹ jẹ lati mọ odiwọn eroja kọọkan ti wọn fi ṣe e, paapaa julọ, iyọ .
""
Àwọn àgbààgbà Àlùfáà, Ìmáàmù ní àsìkò tó kí ìjọba àpapọ̀ ṣiṣẹ́ lórí ọ̀wọ́ngógó oúnjẹ́,L’Ọjọbọ ọsẹ yii ni agbarijọ ẹgbẹ awọn Kristẹẹni ati Musulumi lorileede Naijiria rawọ ẹbẹ sijọba apapọ lati wa ọna abayọ si iṣoro ọwọngogo ounjẹ to n koju araalu. Bi igbe aye ṣe n fi ojoojumọ lọ soke lasiko yii, bẹẹ ni ọwọngogo n ba ounjẹ, to si n kọ ọmọ Naijiria lominu pupọ. Ẹgbẹ awọn Musulumi ati Ulama lẹkun nipinlẹ Kaduna ati ẹgbẹ awọn Biṣṣobu lẹkun Aarin gbungbun Ariwa ati Guusu-Iwọ-Oorun orileede Naijiria sọ pe ebi ọgaja fọwọ mẹkẹ lo n pa araalu lasiko yii. Ẹgbẹ awọn Imaamu ni Kadanu parọwa si Gomina Uba Sani lati paṣẹ fun awọn alaga ijọba ibilẹ mẹtalelogun nipinlẹ naa lati pese ounjẹ iranwọ fun awọn araalu lawọn agbegbe wọn. Bakan naa, awọn Biṣọọbu Katoliiki ni ẹkun Ibadan, iyẹn Ibadan Ecclesiastical Province sọ pe igbe aye ko fẹẹ rọrun fun araalu pẹlu ọwọngogo ati ẹbi to wa nita. Wọn ni ki ijọba tete gbe igbesẹ ti yoo fopin si iṣoro airi ounjẹ jẹ lasiko. decried the precarious socio-economic situation prevalent in the country, saying that “the ship of state is foundering.” Ẹkun naa ti awọn ilu bii Ibadan Archdiocese, Ilorin, Ondo, Oyo, Ekiti, ati Oṣogbo dioceses wa labẹ rẹ ni wọn sọ eyi lasiko ipagọ ti wọn ṣe niluu Ibadan laipẹ yii ni Jubilee Conference Centre, Ibadan. Awọn Imaamu ninu ọrọ wọn lasiko ipade awọn oniroyin ti wọn pe ni olu-iya ijọ Jama’atu Nasril Islam (JNI) to wa niluu Kaduna jẹ ko di mimọ pe yoo lewu pupọ bi ijọba ba gbagbe awọn mẹkunnu ti ebi n pa lasiko yii. Awọn alakoso ijọ naa, Sheikh Aminu Umdah ati Sheikh Idris Muhammad Sabon-Gari sọ pe ẹkun ti araalu n sun ti jẹ ohun to yẹ ki ijọba tete wa ọna abyọ yọ ko too pẹ ju. Ninu ọrọ wọn, “Awa ẹgbẹ awọn Imaamu ati Ulama nipinlẹ Kaduna ti dide lati sọrọ lori iṣoro ati ẹbi to n doju kọ araalu nitori awọn agbekalẹ ijọba lori yiyọ owo iranwọ ori epo. “A n rọ ijọba ipinlẹ yii lati gbe eto dide, ki wọn si sọ fawọn alaga ijọba ibilẹ lati pese iranwọ fun araalu kaakiri igberiko ati agbegbe wọn.” Wọn ni ajọṣepọ ati ifọwọsowọpọ ni gbogbo ẹka ijọba lo ṣe pataki lasiko yii lati rii pe ọna abayọ atigbadegba wa fun ipenija ti araalu n koju. “Pinpin eroja ounjẹ ati owo iranwọ ti ijọba apapọ ṣagbatẹru rẹ fun awọn aṣoju araalu nile igbimọ aṣofin ati ijọba ipinlẹ ti jẹ ki awọn eeyan maa la adojukọ nla kọja “Ẹkun ti awọn eeyan wa n sun yẹ ki ọna abayọ tete wa. A wa n rọ Gomina Sani ati ijọba apapọ lati ipinlẹ Kaduna, ki wọn tete gbe igbesẹ pajawiri nipa pinpin ounjẹ iranwọ fun araalu kaakiri ipinlẹ naa.” Alaga ẹgbẹ awọn Biṣọọbu, Refurẹndi agba Leke Gabriel Abegunrin ti wa di buba awọn ajinigbe ati apaniyanjaye, to si ni awọn ẹri rẹ ni ti awọn ọba alaye ti awọn amookuṣeka pa danu laipẹ yii. O ni ẹdun ọkan lo jẹ lori bi wọn ṣe pa Elesun tiluu Esun Ekiti, Ọba David Babatunde Ogunṣakin, ati the Olumojo tiluu Imojo Ekiti, Ọba Samuel Oluṣọla nipinlẹ Ekiti, pẹlu bi wọn ṣe ji awọn akẹkọọ ati olukọ gbe ba ni lọkan jẹ pupọ. Bakan naa ni Abegunrin tun ni ajalu buruku naa lo tun kan Ọba Peter Ṣẹgun, Olukoro tiluu Koro nipinlẹ Kwara ti wọn padanu, ti wọn si tun ji iyawo ati awọn meji miran gbe salọ. “Ọkọ orileede yii ti wa n rin lori agba aisi eto aabo bayii, pẹlu ipenija eto ọrọ aje nitori pe ọwọngogo ṣe ba gbogbo nnkan nipasẹ owo naira, jibiti ori ayelujara, aibikita ijọba ati imugbooro iwa ajẹbanu. “Lojoojumọ ni igbe aye aisi idẹrun ti wa di tọrọfọnkale fun awọn ọmọ Naijiria ti wọn n gbe ninu iṣẹ ati oṣi, eyi to n mu ki ọpọ maa gbẹmi ara wọn. Siwaju sii lo sọ pe ipenija yii ti wa sọ awọn araalu di ọdaju nitori iwa ailaanu awọn adari lẹka eto oṣelu. Bakan naa lo sọ pe igbesẹ ọna abayọ ti ijọba yoo gbe lasiko yii ti pẹ ju fun awọn araalu ti wọn ti padanu ẹmi wọn sọwọ awọn agbebọn, ajinigbe ati oniruuru ajalu. Bẹẹ lo rọ ijọba lati tete gbe igbesẹ ti yoo fopin si awọn iṣoro wọnyi, ki ọkọ Naijiria ma ba a ri sinu agbami okun.
Àwọn onímọ̀ sáyẹ́ǹsì ti ṣàwárí ihò ńlá tó ń gbé ìràwọ̀ mì lójú ọ̀run lójoojúmọ́,Titi di asiko yii, awọn onimọ sayẹnsi ko tii le ṣalaye iru ọrun apaadi wo ree. Ko si sohun meji to fa a, to kọja wi pe ko tii sẹni to lọ sibẹ, to si pada wa ṣalaye ohun ti oju rẹ ri nibẹ. Ohun kan ṣoṣo ti a mọ tabi ni lerongba nipa ibẹ ni pe kii ṣe ibi to dara lati ṣabẹwo si, ibi ẹru ti ko dara fun eeyan tabi iṣẹkan lati gbe nibẹ. Ju gbogbo rẹ lọ, a le sọ nipa iṣẹ iwadii ijinlẹ ti agbaye wi pe, awọn onimọ sayẹnsi ti ṣawari ọna ti wọn le fi ṣalaye bi ọrun apaadi ṣe ri. Iwe iroyin kan to jade ninu iwe atẹjade ti wọn pe ni Nature Astronomy, ṣalaye ohun nla kan to ni iho to yi aye ka, ti eefin nla si n jade nibẹ. Awọn onimọ sayẹnsi pe sọ iho dudu nla yii ni orukọ ‘J0529-4351’, gẹgẹ bi ohun to mọlẹ julọ to yi ile aye ati agbaye ka. Awọn onimọ iwadii ijinlẹ ti wọn n pe ni ‘Astronomers’ tilẹ ti ṣawari ẹgbẹẹgbẹrun iho nla dudu yii tẹlẹ, ti wọn si n pọ si kaakiri oju ofurufu. Aarin gbungbun irawọ to korajọ ni wọn si ti saba maa n ri wọn. Wọn tilẹ tun ṣakiyesi pe awọn iho nla wọnyi tobi ju oorun to le ni biliọnu lọ, iyẹn bi biliọnu oorun ba korajọ soju kan ṣoṣo. Niṣe ni awọn iho yii maa n sare dide, nibi ti wọn ti n gbe awọn irawọ ati eefin to sunmọ wọn min, niṣe ni wọn maa n jabọ sinu ẹ bi igba ti wọn ko ba ju nnkan sinu iho. Iwọnba ninu awọn ohun to ba jabọ sinu iho yii lo le jade sita pada. Ati pe apapọ gbogbo nnkan to n jabo sinu iho yii lo maa n mu ina jade, to maa n jẹ ki iho naa gbona jọjọ. Bi awọn ohun to wa ninu iho yii ba ṣe tobi si, ni yoo sọ bi yoo ṣe gbona si, to si jẹ pe ina ti yoo maa jade ninu iho yii yoo pọ debi wi pe yoo tun mọlẹ ju ẹgbẹẹgbẹrun oṣupa ofurufu lọ. Idi si ree to fi jẹ pe iru awọn iho yii maa n dagba kọja ile aye yii lọ, ọna si wa jinna rere debi pe irin ajo rẹ maa n gba ọpọlọpọ miliọnu ọdun, ti irin ajo ina rẹ ko sii ti de ibudo. Iho nla dudu to dabi irawọ yii, maa n gba ina to to aadọta biliọnu ara ju oorun ti a a maa n fi oju ri yii lọ. Nitori pe iru iye ina ti iho nla dudu yii maa n gba sara, awọn onimọ gbagbọ pe ko le mu ina jade bi ko ba gba o kere tan oorun kan ti a maa n ri lojoojumọ mọra. Bi o ba wa ri bẹẹ, iho to n gbe ẹyọkan min lojumọ yii, a jẹ pe ko ni agbara ati okun ati irora rara. Ṣugbọn sibẹ, ko si ibẹru kankan nipa iho yii. Idi ree ti wọn fi sọ pe ina to wa ninu iho yii, yoo lo to ọdun ti ko din ni biliọnu meji ko to le de inu aye ti a wa yii, eyi to tunmọ si pe o ti pẹ ti ko ti tobi mọ. Iru iho nla dudu ti a n sọ nipa rẹ yii, ni wọn sọ pe o ti pẹ to ti pari iṣẹ rẹ. Ni bayii, iho nla to tobi yii ti pari iṣẹ, ko si dagba mọ, bẹẹ si ni ko gbe awọn ohun to yiika tabi sunmọ ọn min mọ. Idi ni pe eefin to n jade tabi gba aarin irawọ kọja naa tun maa n jẹ irawọ funra rẹ, gẹgẹ bi Nazari ṣe ṣafihan rẹ. Lẹyin ọpọlọpọ biliọnu ọdun, awọn irawọ wọnyi yoo to ara wọn, wọn yoo si farahan lọtọọtọ. Awọn irawọ yii yoo parapọ lati di ila to gun kan, ati pe iho nla dudu yii, ko ṣiṣẹ bo ṣe maa ṣiṣẹ tẹlẹ mọ Koda, bi irawọ kan tun jabọ sinu iho yii pada, niṣe ni yoo jade sita pada nigba to ba wu Eyi si maa n ṣẹlẹ lagbaye nigba ti awọn irawọ ba n rin lọ si awọn ibi to ṣoro lati de lagbaye. Ju gbogbo rẹ lọ, bi ọpọ nnkan ba wa lofurufu, nibi ti awọn irawọ ti lọ parapọ, niṣe ni wọn maa gbina loju ẹsẹ, ti wọn a si pin yẹlẹyẹ sinu agba ‘space’ ti irawọ to tobi julọ, eyi to wa ni ipo karun ninu awọn irawọ to yi oorun ka, eyi t a mọ si Jupiter. Iru nnkan bayii ti ṣẹlẹ gbẹyin ni kete ti a da ile aye, ati pe iho nla dudu yii ti a fi we ọrun apaadi, maa n jẹ anfaani kikorajọ. Agbegbe yii ni ita to dabi obiripo to jẹ ẹnu ọna. Ibi to gbona jọjọ ni, ati pe ohunkohun ti yoo ba gba lati debẹ, ko nii pada wa. Ita lo maa n wa pẹlu ọpọlọpọ kurukuru, to si jẹ pe awọn kurukuru yii maa n gbọnran nigba to ba ti n sunmọ iho yii Kurukuru yii lo maa n sare rin ni iwọn ẹgbẹrun lọna ọgọrun kilomita laarin iṣẹju-aaya (100,000klm/sec). Eyi tunmọ si pe laarin iṣẹju aaya kan, kurukuru yii le kari gbogbo ibi ti ile aye le de laarin wakati kan. Bi iho ba jẹ eyi to mọlẹ julọ ni gbogbo agbaye, ki lo wa de ti wọn ko tii ṣawari rẹ titi di asiko yii? Idi ni pe ọpọ iru awọn iho yii ti wọn tobi, ti wọn si mọlẹ lo wa kaakiri agbaye. Pupọ awọn ohun to wa ninu ‘space’ lo jẹ pe ẹrọ ti wọn fi n ṣayẹwo imọ ijinlẹ ti a mọ si ‘telescopes’ ni wọn fi n wo wọn, idi ree to fi jẹ pe awọn oniṣẹ iwadii ni lati lo awọn irinṣẹ miran to le ri ohun ti wọn n fẹ lati fi mọ iru nnkan ti wọn ba ri. Awọn irinṣẹ ti wọn n lo yii, le ri iho nla dudu, ṣugbọn kii ṣe pe ki wọn ri iru iho nla dudu ti a n sọrọ rẹ ṣaaju, eyi ti wọn pe ni ọrun apaadi. Lọdun 2015, awọn ẹgbẹ kan lati Chana ṣawari iho kan to n sare dagba, ṣugbọn wọn ko ri daadaa nitori iru ọna ti wọn gba lati tọpinpoin rẹ. Erongba wọn ni lati wa irawọ tabi ohun miran to tun jọju, to si mọlẹ, to si tun n sare dagba laarin awọn iho nla dudu. Awa, ni ti wa, lo awọn ọna to jọ eyi ti wọn ti lo ni ọpọlọpọ ọdun sẹyin nibi ti a ti ri ohun tuntun miran. Iṣẹ iwadii wa yii gba wa ni ajọṣepọ ọdun mẹwaa laarin awọn onimọ sayẹnsi ti Australia ati Yuroopu ti wọn ni irinṣẹ agbefo lọ sinu ofurufu (space).
Wo bí o ṣe le fi ìmọ́tótó dènà ewu tó le bá nǹkan ọmọkùnrin rẹ,To ba jẹ pe ọkunrin ni ọ, ọkan lara awọn ẹya ara to ṣe pataki lara rẹ ni nnkan ọmọkunrin rẹ, eyi ti wọn n pe ni ‘penis' ni ede Gẹẹsi. Nnkan ọmọkunrin jẹ irinṣẹ ibalopọ fọkunrin, nigba ti ọmọkunrin ba si ti n bàlágà lo maa n tobi si i ti yoo si bẹrẹ si i ni atọ ninu. Yatọ si pe ẹya ara yii ni ọkunrin fi n ṣere ifẹ, ibẹ naa ni ọna ti wọn n gba tọ̀. Lati waa jẹ ki irinṣẹ pataki ti wọn fi n pe  ọ l'ọkunrin yii maa mọ tonitoni nigba gbogbo, ko si le ṣiṣẹ rẹ bo ṣe tọ, eyi lohun tawọn akọṣẹmọṣẹ nipa rẹ sọ. Maa fi omi to lọ wọọrọ fọ nnkan ọmọkunrin rẹ nigba to o ba n wẹ lojoojumọ. Bi wọn ko ba ti i dákó fun ọ, rọra fa awọ to bo oju ‘kinni’ rẹ soke jẹjẹ to o ba fẹẹ wẹ, ko o si fọ isalẹ rẹ daadaa. Bi o ko ba fọ abẹ awọ naa daadaa, kinni kan ti wọn n pe ni ‘Smegma’ yoo maa kora jọ sisalẹ abẹ rẹ. Akojọpọ Smegma yii maa n run, o si le fun ọ loorun ti ko daa. Ki nnkan ọkunrin maa baa gbẹ ni Smegma yii wa fun, ori nnkan ọkunrin ati isalẹ rẹ lo si maa n wa. Bi Smegma ba fi kora jọ pọ sinu awọ nnkan ọkunrin, yoo bẹrẹ si i run, yoo si jẹ ko ṣoro lati fa nnkan ọkunrin ti wọn ko ti i da naa pada sinu. Kokoro aifojuri ti wọn n pe ni Bacteria ni yoo pada da sara ọkunrin. Eyi le jẹ ki ori nnkan ọkunrin bẹrẹ si i mu awọ pupa jade, eyi toyinbo n pe ni balanitis. Ti o ba ni ọmọkunrin kekere lọwọ,  awọn akọṣẹmọṣẹ nipa nnkan ọkunrin n gba ọ niyanju lati ma ṣe fipa fa awọ to bo kinni rẹ kuro, nitori o le fa inira ati  ijamba fun un. Idi ti wọn fi sọ bẹẹ ni pe o ṣẹe ṣe ki awọ yii ṣi lẹ pọ mọ nnkan ọmọkunrin naa, ko ma ṣe e ya tan lọtọọtọ. Fun awọn ọmọde bi eyi, dandan kọ ni ka fọ inu abẹ awọ wọn. Gẹgẹ bi awọn onimọ sẹ sọ, ti o ba n fi ọṣẹ ati awọn ipara pa nnkan ọmọkunrin rẹ ju, o le fa egbo tabi inira. Bi o ba ti fọ nnkan ọkunrin rẹ lẹẹkan lojumọ pẹlu omi to lọ wọọrọ, ti o si fi aṣọ to mọ nu un, o ti to fun ilera pipe. To ba wa jẹ́ pe dandan ni ki o lo ọṣẹ lati fọ ọ, lo eyi ti ko ni kẹmika tabi oorun. Eyi yoo adinku ba inira yoowu to le fẹẹ ti ara ọṣẹ. Yatọ si eyi,  ko dara lati lo atike tabi lọfinda oloorun si nnkan ọmọkunrin rẹ, nitori pe o le fa inira fun ọ. Ma ṣe gbagbe lati maa fọ isalẹ nnkan ọkunrin rẹ ati agbegbe ti ẹpọn wa. Òógùn ara ati irun le kora jọ ko si maa run oorun to ti ko dara, gẹgẹ bo ṣe maa n ri bi abiya eeyan ko ba mọ. Isalẹ ẹpọn yii nilo ki ọkunrin maa fọ ọ deede, ki oogun ara maa baa kora jọ sibẹ, paapaa bo ṣe jẹ pe ibi ikọkọ ta a ti wọ awọtẹlẹ si i fun ọpọlọpọ wakati lojumọ ni, ti atẹgun gidi ko si le debẹ . Bakan naa ni ki o tun ri i daju pe isalẹ ẹpọn ati iho idi rẹ n mọ tonitoni, ki oorun buruku ma maa jade lati ibẹ. Ma a wo isalẹ ẹpọn rẹ deede lati mọ daju pe ko wu, nnkan kan ti ko si nibẹ tẹlẹ ko si di sibẹ. Alaafia fun gbogbo ọkunrin!
"Eré ìdárayá abẹ̀sẹ́kùbìòjò Dambe réè tó dì ìlúmọ̀ọ́ká pẹlú ìtẹ́wọ́gbà orí adé àti ìkànnì ayélujára,Bi oorun ṣe n wọ niluu Kano bẹẹ ni imọlẹ mii n tan lọtọ ni ilu nla to tobi ṣikeji lorileede Naijiria. Nise ni ilu Kalangu n dun kango kango ni papa iṣere ti awọn ero ti peju wa woran  asekagba idije Dambe ti wọn fi pe ori Oba Ado Bayero. Ariwo awọn  ọgọrọ alatilẹyin, ti ọpọ ninu wọn ti de lati owurọ kutu, tun mu ki ariwo maa sọ papọ mọ eruku loju agbo. Orukọ awọn meji to pegede de asekagba lo gbẹnu wọn bi idije naa ṣe n mura lati bẹrẹ. Abdullahi Ahmed ti inagijẹ rẹ a maa jẹ Coronavirus sọ fun BBC pe ""O ni ilu kan ti wọn a maa da lu lọtọ fun mi kí ija to bẹrẹ loju agbo"" O ni ""ilu yi a si maa mu ki ori mi wu lati le ja daada"" ""Bí mo ba gbọ ilu yi gbogbo ibẹru pata lo maa yọ kuro lọkan mi"" Ẹni ọdun mọkanlelogun yi ti ṣetán bayi lati koju akẹgbẹ rẹ ninu idije kan ti o bẹrẹ lati nkan bi ẹgbẹrun ọdun sẹyin laarin awọn ẹya Hausa. Maxwell Kalu to jẹ oludasilẹ African Warriors to jẹ agbatẹru idije yi sọ pe ""Orisun Dambe ni ohun ṣe pẹlu lilo ida ati ọkọ lati maa fi ja laye atijọ"" ""O jẹ afihan igbaradi awọn ọmọ ogun láti koju ija."" Ninu ere ija yi, awọn oludije a maa fi ọwọ kan ju ẹsẹ ti wọn a si maa fi ẹlẹẹkeji dawọ ẹsẹ ti alatako wọn baa n ju luwọn. Afojusun wọn ni lati f'ẹsẹ lu alatako wọn ṣubu. Ṣaaju ọjọ ija yi, Coronavirus ṣe igbaradi lorisirisi ninu aaye igbaradi to wa ní Kano. Lara ogiri ibi to ti n gbaradi yi la ti ri aworan Ronnie Coleman bo ṣe n safihan egun apa ati iṣan ara rẹ. Inagijẹ rẹ yi wa latara bi eeyan kan se ṣapejuwe iṣọwọ bo ṣe n fi agbara ja lasiko tó lọ kopa ninu idije kan ni ilu Abuja. O sọ pe ""lati kekere la ti n gburo Dambe tori o jẹ ọkan lara awọn ere idaraya ibilẹ taa ni"" ""Lati igba ewe ni mo ti bẹrẹ sii kopa ti mo si n fakọyọ ninu gbogbo ija ti mo ba ja"" Laye igba kan awọn oludije a maa fi ẹrunrun igo sinu ọwọ lati le sakoba fawọn alatako wọn sugbọn wọn ko faaye gba iru isesi yi mọ. Kalu sọ pe "" Ka ma parọ mo ti ri ibi tàwọn eeyan ti farapa gidi gaan nidi ere Dambe yi."" Lara ọna ti wọn yoo fi jẹ ki Dambe tun dara ju tẹyinwa, African Warriors ṣe agbekalẹ awọn ilana tuntun to fi mọ wi pe pínpín abala ija kọọkan si oni iṣẹju mẹta ọtọọtọ. Wọn tun sagbekalẹ ilana lilo ami ayo. "" A tun ṣe alaye lori nkan to tunmọ si wi pe eeyan fìdí alatako rẹ janlẹ. A tun jẹ kó rọrun ki awọn eeyan maa ribi wo ija yi lai si idiwọ."" African Warriors sọ pe awọn tun ṣe agbekalẹ awọn oṣiṣẹ ilera lati tọju awọn oludije ni gbogbo igba Coronavirus mọ pataki ṣiṣọ ara ẹni loju agbo. O sọ pe ""Dambe kii ṣe ere idaraya nikan bi kii ṣe pe o jẹ ọna ijẹ ati imu lati gbọ bukaata."" O ni yatọ si ara riro diẹ ati ifarapa loju ati iwaju,ko ju bẹẹ lọ. Khadija Ahmed to jẹ mama rẹ a maa fa tẹsuba nipa ṣíṣe adua fun ọmọ rẹ. O mọ iru ewu to wa ninu ere idaraya yi. ""Lati kekere lo ti jẹ ẹni to lagbara.Adura mi ni pe ko lọ ọ ree ko bọ ọ ree ko o si ma kan lapa tabi ẹsẹ ko si ma farapa nibi ﻿kankan"" Awọn alapata ati oniṣẹ ọwọ mii lo kọkọ bẹrẹ ere idaraya Dambe yi t'awọn eeyan a sí máa fi oju abuku wo wọn. Ṣugbọn pẹlu itẹwọgba ori ade ni ọkan lara ipinlẹ to tóbi julọ ni Naijiria nkan ti n yi pada pẹlu ere idaraya yii. Ọba  Aminu Ado Bayero sọ pe ""Origun pataki lo jẹ ninu aṣa wa niluu Kano"" ""Gẹgẹ bi afuniṣọ aṣa ati iṣe Kano oju pataki ni mo fi wo Dambe ti maa si maa tẹsiwaju atilẹyin ko baa le laṣeyọri ninu itan ilẹ wa"" Pẹlu iranwọ oju opo ayelujara ere idaraya yii ti di ilumọọka jakejado agbaye. Ọkan lara awọn ija Dambe tàwọn eeyan wo julọ loju opo YouTube la gbọ pe o le ni iye igba mílíọ̀nù marundinlọgbọn  tàwọn eeyan ti wo. Ẹwẹ, ọkan lara awọn agbatẹru Ultimate Fighting Championship UFC tọwọ bọ iwe adehun pẹlu African Warriors nibẹrẹ ọdun yi. Ohun iwuri nla sí leyi jẹ fun idagbasoke Dambe. ""Ero mi ni lati fawọn olukopa ninu Dambe ni anfaani ati aaye idanimọ nla ti wọn yoo ti kopa"" Bẹẹ  ni Kalu ṣe salaye. ""Yatọ si Naijiria awọn ololufẹ ere yi to wa ni Brasil ati Amẹrika nifẹ si nkan táa n ṣe"" Emir ti balẹ sibi idije naa ninu ọkọ ayọkẹlẹ Rolls Royce rẹ. Awọn ẹmẹwa yi ori ade naa ka ti  Emir si n ba wọn woran bi Coronavirus ati akẹgbẹ rẹ, Audun Tunga ṣe n ju ẹsẹ sí arawọn. Idile Kuduawa ati Gurumada láwọn mejeeji n soju fún ninu awọn idile mẹta to n kopa ninu idije yìí. ""Ẹni ba fidirẹmi yoo  ru igi wọ ọkọ pada sile ti ẹni to ba pegede yoo si ba baalu pada sile"" Ọrọ ẹfẹ ree to n jade lẹnu atọkun eto si awọn to wa peju woran. Lẹyìn abala mẹta ọtọọtọ ti wọn fi koju ara wọn pẹlu ẹsẹ, oludari kede ẹni jaweolu bori. Wọn lu ilu lẹẹkan si ti awọn to wa woran sí n pariwo. Laipẹ wọn da ọwọ Coronavirus soke gẹgẹ bi ẹni to pegede. O ti jaweolu bori ṣugbọn ofin Dambe sọ pe idile Arewa to gba ami julọ laarin ọjọ meji idije naa ni yoo gba ife ẹyẹ. Won fun Coronavirus ni ₦150,000 gẹgẹ bi owo  aseyori. Iye yi ṣe deede ilọpo mẹta owó oṣù to kere julọ ni Naijiria. Iru owo ati ẹbun ti wọn n ri gba yi tun mu ki ọpọ maa wa lati jina wa kopa ninu idije Dambe. Mali, Burkina Faso, Cameroon ati Niger wa lara awọn orileede t'awọn olukopa ti n wa. Coronavirus yoo pada sile pẹlu owó tó gba yi pẹlu erongba pe oun yoo fi mu igbesi aye rọrun. O sọ pe "" T'ohun ti bi mo ṣe yan iṣẹ yi laayo mọ n gbero pe ki n ri omiran to dara ju u lọ."" ""Mo maa fẹyinti nidi Dambe nigba naa.Igba diẹ ni mo fi n kópa ninu Dambe""﻿"
Portable fi ẹ̀ṣẹ́ fọ́ gbajúmọ̀ òṣèré sinimá, Charles Okocha lẹ́nu ní ìdíje ẹ̀ṣẹ́ kíkàn,Yoruba bọ̀, wọn ni, ẹni ija o ba lo n pe ara rẹ ni ọkunrin. Gbajumọ akọrin takasufe, Portable, ati oṣerekunrin, Charles Okocha, jọ fija pẹẹta ni ọjọru, ọjọ kẹtadinlọgbọn, oṣu Kejila ọdun 2023, nigba ti wọn fi ẹṣẹ kikan wọya ija Ija naa to waye ni eti okun Landmark, ni agbegbe Victoria Island nipinlẹ Eko, ni iroyin sọ pe o bẹrẹ ni nnkan bi aago kan oru. Bi ogoji iṣẹju si ni wọn fi ja. Ṣaaju ki ija naa to waye, ni ede aiyede kan ti kọkọ waye laarin awọn gbajumọ mejeeji lori ọrọ owo. Ni bi ọsẹ diẹ sẹyin ni Portable fi igbe ta pe Okocha yan ounjẹ, lẹyin ti iṣẹ jọ da wọn pọ. Ninu fidio kan to fi si ori ayelujara Instagram rẹ, Portable fi ẹsun kan pe ogoji miliọnu Naira to yẹ ki awọn jọ pin lori ipolowo ọja kan ti wọn jọ ṣe. Portable sọ pe dọgba-dọgba lo yẹ ki awọn pin owo naa, ṣugbọn”nisẹ ni Charles Okocha ko pupọ ninu owo naa sapo, to si fun oun ni miliọnu marun-un pere”. Eyi lo bi akọrin naa ninu to fi jẹjẹ pe oun yoo fi iya jẹ oṣerekunrin naa nibikibi ti awọn ba ti pade. Isọrọ nigbesi, ko pẹ ti Portable fi idunkooko sita, ni Okocha naa sọ pe oun ni oun gba iṣẹ ipolowo ọja naa, ti oun kan pe Portable lati kun oun lọwọ lori rẹ. “Lati Eko ni mo ti gbe Portable wa si ilu Abuja ninu baalu, ti mo si fun ni miliọnu marun-un. O ni awọn ko fi ọwọ si iwe adehun kankan lori bi wọn o ṣe pin owo. O ni oun kan fun Portable ni iye ti oun ro pe o tọ́ si i. Nitori bo ṣe jẹ pe awọn mejeeji lo leri lati fi iya jẹ ẹnikeji, boya oun lo mu ileeṣẹ kan to n mojuto ẹṣẹ kikan nipinlẹ Eko, lati ba wọn ṣeto ija. Iroyin sọ pe igba mẹrin ni wọn fi ẹ̀ṣẹ́ ja, ti ẹni kọọkan wọn si gbiyanju lati bori ẹnikeji. Ni abala keji ninu ija naa, fidio kan to wa lori ayelujara ṣafihan bi Okocha ṣe fi ẹsẹ lu Portable ni alubolẹ. Ọpẹlọpẹ alamojuto ija naa to sare ko si wọn laarin. Ni abala kẹta, awọn gbajumọ mejeeji gbiyanju lati bori, amọ nigba ti yoo fi di abala kẹrin, o jọ pe o ti rẹ awọn mejeeji. Ṣugbọn bo ṣe rẹ wọn to, ẹṣin kii kọ ere asarele ni Portable fi ṣe. Awọn ẹsẹ to ko bo alatako rẹ ni wọn fi kede rẹ gẹgẹ bi olubori, bo tilẹ jẹ pe ko lo awọn ilana TKO tabi KO ti awọn akọṣẹmọṣẹ to n ja ẹṣẹ, ma n lo. Ni ipari ija naa, Portable ni wọn gbe bẹliti olubori kọ ni ọrun. A ko le e ṣọ boya ija wọn naa jẹ ojulowo, tabi ere idaraya fun awọn ololufẹ wọn.
Anthony Joshua lu Otto Wallin lálù dákú, àmọ́ Deontay Wilder fìdírẹmi láìròtẹ́lẹ̀,Afẹṣẹ ku bi ojo n ni, Anthony Joshua rọ ojo ẹṣẹ le alatako rẹ, Otto Wallin lori debi pe o lu u ni alu daku ni ipele karun un ija wọn. Amọ, ọrọ ko ri bẹ pẹlu gbajugbaja Deontay Wilder lẹyin Joseph Parker fi ẹṣẹ dara si i lara lairotẹlẹ. Joshua lu Wallin debi wí pe nigba ti ẹṣẹ wọ lara tan ni ipele karun un ija naa ni olukọni rẹ at'awọn to ba a wa gbe kuro loju ija ti wọn si gba pe Joshua lo bori. Ilumọọka onija UFC, Conor McGregor ati gbajugbaja agbabọọlu n ni, Cristiano Ronaldo lo jokoo sẹgbẹ ara wọn lati wo ija naa nibi ti AJ ti n fi ẹsẹ ku bi ojo sori Wallin ni Saudi Arabia. Lọgan ti ija naa bẹrẹ ni Joshua ko beṣubẹgba ti o si bẹrẹ sí ni lu Wallin bi apo ẹwa lati ipele kíni. Niṣe ni ẹsẹ Wallin bẹrẹ si ni gbọn pẹpẹ latari ẹṣẹ ti o n wọ ọ lara. Bayii ni AJ n gbadun ara rẹ ti o n sii lo ọwọ ọtun ati osi lati fi lu Wallin ni aludẹ. Bi Joshua ṣe fakọyọ ninu ija rẹ jẹ iyalẹnu fun ọpọlọpọ lẹyin to ti n tiraka ninu awọn ija to ti ja sẹyin laipẹ. Iyalẹnu lo jẹ fun ọpọlọpọ awọn ololufẹ Wilder ati ẹṣẹ kikan pẹlu ọna ti Wilder fi jẹ ajẹtun iya lọwọ Joseph Parker. Koda, Joshua gan an fẹnu si ọrọ naa pe Wilder le fidirẹmi ni tootọ, amọ yoo tun pada dide. Joshua ni oun le ṣe Wilder bi ọṣẹ ṣe n ṣoju bayii, amọ, ibi gíga ni oun n wo lọwọ yii. Gbogbo oludajọ ija naa ni wọn fi idi rẹ mulẹ pe Parker ni o borí ninu ija ọhun. Koda, awọn to ṣagbatẹru awọn idije ẹṣẹ kikan yii ti ṣeto silẹ fun ija laarin Wilder ati Joshua ni ireti wi pe awọn mejeeji ni yoo borí ninu ija wọn. Ṣugbọn ọrọ bẹyin yọ lẹyin ti Wilder ni ijakulẹ ninu ija rẹ ti Joshua si borí. Ẹwẹ, onigbọwọ ija fun Joshua, Eddie Hearn kede lẹyin ija awọn mejeeji pe abẹṣẹku bi ojo ọmọ Croatia, Filip Hrgovic ni Joshua yóò kojú bayii fun bẹniiti IBF to wa nilẹ. Wilder wọ inu gbọngan ija pẹlu ade lori rẹ ṣugbọn o ti to ọdun mẹrin bayii ti o ti ṣe bi ọba lagbo ẹṣẹ kikan. Iṣẹju mẹta pere ni Wilder fi kan ẹṣẹ lati bi ọdun meji sẹyin. Ohun to daju ni pe ija laarin Joshua ati Wilder ti ọpọ eeyan fẹ wo ma le waye ni kopẹ kopẹ.
Tinubu kì í ṣe ààrẹ Áfíríkà àkọ́kọ́ tó lu aago n'íléeṣẹ́ okòwò Amẹ́ríkà NASDAQ, iléeṣẹ́ ààrẹ tọrọ àforíjìn,Ileeṣẹ aarẹ Naijiria ti tọrọ aforijin lori iroyin kan to gbe jade pe Bola Tinubu ni aarẹ akọkọ lati ilẹ Afirika ti yoo lu agogo nileeṣẹ okowo Amẹrika, NASDAQ to wa niluu New York. Ni ọjọ Iṣẹgun ni oludamọran pataki si aarẹ, Ajuri Ngelale sọ pe Tinubu ni aarẹ ilẹ Afirika akọkọ ti yoo ṣe iru rẹ. Amọ, akosilẹ fihan pe aarẹ Tanzania tẹlẹ ri, Jakaya Kiwete, lu aago naa ni NASDAQ lọdun 2011. Ninu atẹjade kan to fi sita lọjọ Ẹti, Ngelale ni ileeṣẹ aarẹ kabamọ iroyin to kọkọ fi sita pe Tinubu lo kọkọ lu aago nileeṣẹ Amẹrika ọhun. O ṣalaye pe ohun ti ẹnikan to mọ nipa ileeṣẹ okowo naa sọ fawọn lawọn tẹ lee. Ngelale sọ pe ‘’a ti wa ri pe Tinubu kọ ni aarẹ akọkọ lati ilẹ Amẹrika ti yoo kọkọ ṣe iruẹ. Ipade awọn olori orilẹede ajọ iṣokan agbaye, UNO ni ti Tinubu lọ ṣe lorilẹede Amẹrika to fi lo anfaani naa de ileeṣẹ okowo NASDAQ niluu New York.
"Kí ni ìtumọ̀ ìdókòwò ọ̀tun fáwọn báńkì àti bó ṣe kan oníbàárà wọn?,Lẹnu lọọlọ yii ijọba aarẹ Bola Tinubu ti n kọ orin ọhun lowe lowe pe ki awọn ile ifowopamọ Naijiria lọ gbaradi daada lati le ṣe ojuṣe wọn ninu eto ọrọ aje ti ijọba fẹ ṣe nipa idagbasoke ọrọ aje Naijiria. Koko erongba ijọba si ni pe ko jẹ ki ẹka ọrọ aje gbooro debi ti owo ati dukia idokoowo yoo to triliọnu kan dọla tabi ju bẹẹ lọ. Ipa pataki si ni awọn ile ifowopamọ ni lati ko ti erongba yoo ba di imuṣẹ. Gẹgẹ bi awọn amugbalẹgbẹ aarẹ ati ọga agba banki apapọ Naijiri a ṣe n sọ, ko ni pẹ ti ijọba yoo fi kede eto idokowo ọtun eyi ti yoo mu ki ẹsẹ awọn ileeṣẹ ikowopamọ duro digbi ti alabara wọn naa yoo si fi jẹ anfaani to pọ. Fun idi eyi, awọn ile ifowopamọ kan ti n duna dura bi wọn yoo ṣe pawọpọ ki wọn baa le kaju oṣunwọn nipa iye owo ti o wa lakata wọn. Awọn eyi ti ko fẹsẹ rinlẹ naa la n gbọ pe awọn to duro deede n gbero lati kowo ra wọn ki wọn ma ba ba iji lọ. Laipẹ yi ni Gomina banki apapọ Naijiria, Olayemi Cardoso sọ pe ijọba apapọ n gbero lati ṣe eto ọrọ aje ti yoo le ni triliọnu dọla kan laarin ọdun meje to n bọ. Ninu ọrọ rẹ, o ni ikapa awọn banki ikowopamọ ṣe pataki nitori ki wọn baa le lagbara ṣe iru idokowo ti triliọnu dọla yi yoo mu wa. Ibi ti ọrọ ti wa fojuhan pe idokowo ọtun yi yoo waye botilẹ jẹ pe wọn ko ti kede gbogbo ilana to so mọ. Bi wọn ba wa bẹrẹ rẹ, ki  ni yoo jẹ ipa rẹ lori awọn alabara nbanki bi emi ati iwọ? Njẹ igba akọkọ ree ti iru nkan bayi yoo waye ati pe ki lafojusun awọn to fẹ ṣe iru eto yii? Ọrọ taa gbọ lẹnu Gomina banki apapọ lori idokowo ọtun yi ni pe awọn igbesẹ kan ti yoo ṣoro lati gbe yoo ba iyipada yi waye. Lara rẹ si ni pe awọn ile ifowopamọ yoo ni lati mu alekun to lamilaaka ba iye owo ti wọn ni gẹgẹ bi ile ifowopamọ. Ni ṣoki ati leleyi ti yoo ye awa ara ilu, banki to ba ni bi apẹrẹ biliọnu mẹẹdọgbọn Naira lowo tiẹ to ko jọ, yoo ni lati mu alekun ba owo yi ko ba lee bawọn banki ti ijọba fọwọ si kẹgbẹ. Re capitalisation ni oloyinbo n pe igbesẹ yi o si jẹ ọna ti wọn yoo fi tun gba owo wọle si fun ileeṣẹ́ ifowopamọ ki wọn baa le fi kaju gbendeke iye owo ti ijọba la kalẹ pe wọn gbọdọ ni Banki apapọ Naijiria lofin gbaṣẹ le lọwọ lati maa fi odinwọn si iye owo ti banki gbọdọ ni. Loore koore si ni iyipada maa n ba iye owo yi gẹgẹ bi wọn ba ṣe ri pe o yẹ ki wọn gbe osunwọn yi si. Owo idokowo banki kọọkan ti bẹrẹ si ni gbera lẹyin ti Gomina banki apapọ kede pe awọn ko ni pe gbe ilana kalẹ fawọn banki lati ṣe  afikun owo idokoowo ti wọn ni. Lọdun 2004 Gomina banki apapọ Charles Soludo ṣe afikun owo idokoowo awọn banki lorileede Naijiria. O gbe iye oṣunwọn ti wọn gbọdọ ni lọ soke lati biliọnu meji si biliọnu marundinlọgbọn. Igbesẹ yi mu adinku ba iye banki to wa nilẹ tẹlẹ iyẹn mkandinlaadọrun(89) si mẹrinlelogun(24). Nigba taa n wi yi, awọn banki kan gba akoso awọn ti ko lalaafia daada ti awọn mii si pawọpọ sọ ara wọn di banki kan ṣoṣo. Idi ti banki apapọ fi lawọn gbe igbesẹ yi si ni pẹ awọn fẹ ki awọn banki to ba wa lorileede yi fẹsẹ rinlẹ ki wọn si lalaafia lati ṣe owo to peye pẹlu awọn alabara wọn. Eyi si niigba ikẹyin ti banki apapọ Naijiria ti paṣẹ pe ki wọn ṣe alekun owo idokowo banki lorileede Naijiria. Naijiria nikan si kọ ni iru nkan bayii ti n waye. Lorileede America fun apẹrẹ lọdun 1980s wn di iye banki to wa lorileede na ku lati ẹgbẹrun mejila si ẹgbẹrun meje.Ni ọdun 2023 yi, iye awọn banki yi ti walẹ si ẹgbẹrun marun un din diẹ(4,448) Apapọ iye owo tawọn banki yi ni si le ni triliọnu mẹtalelogun dọla  US$23.5tn Ọjọgbọn Jemilat Omolara Yaqub, to jẹ olukọ ni ẹka eto ọrọ aje nile ẹkọ giga Fasiti ijọba ipinlẹ Eko, Lagos State University, LASU ni igbesẹ ti ijọba fẹ gbe yii dara pupọ fun ilọsiwaju orilẹ ede. Ọjọgbọn Yakub ni yoo jẹ ki awọn ile ifowopamọ yii fẹsẹ rinlé daadaa, ti wọn ko si ni maa kogba sile ti nnkan kekere ba ṣẹlẹ si wọn . O ni eyi yoo mu ki owo awọn onibaara to wa ni akoto awọn ile ifowopamọ yii wa ni aabo to peye nitori wọn ni owo to owo lati fi ṣowo ati pe awọn banki naa ko ni tete maa ku. ""Idi ti ijọba fi ni ki awọn ile ifowopamọ fi kun owo okoowo wọn ni lati ri pe owo awọn to n fi owo si banki ko parun mọ banki."" Ọjọgbọn yii ṣalaye pe igbesẹ yii maa n ṣokunfa ti awọn banki meji tabi mẹta n papọ di ẹyọkan latari a ti wa ni ibamu pẹlu ofin ijọba. O fi kun pe ti igbesẹ bayii ba n waye, awọn ara ilu nilo lati fi ọkan wọn balẹ, wọn o nilo lati paya tabi maa sa kijokijo lati ko owo wọn kuro nile ifowopamọ wọn. O ni igbiyanju lati ko owo kuro ni awọn banki yii ni o le ṣakoba fun owo awọn eniyan to si le mu ki banki naa parun. Bakan naa lo ṣalaye pe ijọba ti gbe awọn ajọ kan dide lati maa ṣamojuto awọn ile ifowopamọ lati mojuto eto bi wọn ṣe n ṣiṣẹ ti owo awọn ara ilu ko fi ni parun si wọn lọwọ. O ni eyi lo fa idasile awọn ajọ bii Nigeria Deposit Insurance Corporation, NDIC lati maa da aabo bo owo awọn eniyan to ba ni owo lakoto banki. Ọjọgbọn wa parọwa sawọn ara ilu lati fọkan balẹ pe iru eto bayii ti ṣẹlẹ ṣaaju ti ko si si ohunkohun to ṣẹlẹ si owo awọn eniyan to wa ni awọn banki ti parapọ mọ omiran."
Ìdí réè tí CBN fí gbẹ́sẹ̀ kúrò lórí òfin lílò dọla láti fí kó ìrẹsì,sìmẹ́ǹtì àti ọjà 41 kan wọlé sí Nàìjíríà,Banki apapọ orilẹede Naijiria, CBN ti gbesẹ kuro lori ofin ti wọn fi de fifun awọn oniṣowo to n ko awọn ọja mẹtalelologoji kan wọle lorilẹe NAijiria ni anfani si gbigba owo ile okere fun kiko awọn ọja naa wọle, Ọdun 2015 ni CBN gbe igbesẹ yii lori awọn ọja naa ti wọn si ni pe ko si idi fun awọn oniṣowo lati maa ko awọn ọja naa wọle mọ nitori pe awn ohun ti awọn eeyan le maa gbin tabi ṣe labẹle ni wọn. Awọn ọja naa ni Irẹsi, simẹnti, ẹkurọ, ẹran, nnkan ọsin, ọṣẹ iwẹ, atike ati awọn nnkan mii. Sugbọn ninu atẹjade kan ti agbẹnusọ banki apapọ NAijiria naa, Isa AbdulMunin buwọlu fun awọn akọroyin salaye pe wọn ti gbesẹ kuro lori ofin to dena awọn ọja naa. “Ninu igbiyanju lati ri pe iye owo ọja ko wọn ju, ajọ CBN yoo ṣe afikun lilọ soke karakata ọja oke okun lorekore. Bi ọja naa ba ṣe gboro si, ajọ CBN yoo ma yọwọ diẹdiẹ. ”Awọn to n ko ọja ti a fofin de tẹlẹ ti wa ni anfani lati ra awọn ọja lati oke okun. “Ajọ CBN ṣe eyi ni ilana to ba ofiin mu ati lati ri pe awọn olutaja tẹlẹ ilana ‘Willing Seller Principle,’” Wọn fi kun pe awọn yoo tẹsiwaju lati ṣe igbelaruge iṣesi  to bojumọ nidi karakata ati idokoowo ilẹ Naijiria ki gbogbo ipenija to n koju paṣiparọ Naira si dọla baa le di ohun igbagbe. Amọ o, ki la wọn nkan to rọ mọ igbesẹ yi ati pe bawo ni yoo ṣe lapa lẹka ọrọ aje ati lara awọn ọmọ orileede Naijiria? Boya ka kọkọ bẹrẹ pẹlu idi ipinnu yi fi yi pada lori fifun awọn olokoowo lanfaani ki wọn le ri dọla fi ra ọja wọle. Banki Apapọ  sọ pe kika awọn oniṣowo yi lọwọ ko lati ri dọla ra loju opo CBN mu ki wọn lọ si ọdọ awọn paṣiparọ bureau d change ti eleyi si mu ki iye awọn to n wa owo dọla pọ si ju ti tẹlẹ lọ. Wọn ni igbesẹ yi mu ki dọla wọn lọja paṣiparọ awọn to n ṣe bureau di change. Eredi ti CBN fi lawọn gbe igbesẹ yi ko ju pe wọn fẹ ki ohun gbogbo gunrege pẹlu paṣiparọ owo Naira si ti ilẹ okere dọla. Wọn si lawọn fẹ ko ṣe pe ati ọlọja ati ẹni to n ra owo paṣiparọ yi ni yoo jijọ lẹnu lọrọ lori bi wọn yoo ṣe ma taa tabi ra owo laarin ara wọn. Awọn idi miran naa tun wa ti wọn tori rẹ gbe igbesẹ yi. Ara awọn idi mii ni pe banki apapọ fẹ ki owo apamọwọ ni ọja paṣiparọ pọ nilẹ. Wọn ni bi owo apamọwọ ba ṣe n pọ si, bẹẹ naa ni awọn aiṣedeede to n waye laarin iye ti wọn n paarọ owo yi naa maa diku diẹdiẹ. Ohun kan to ṣe apataki ninu alaye taa gbọdọ ṣe ni pe nigba ti Cbn fofin de paṣiparọ owo dọla lati fi ra awọn ọja kan wọle wọn ni eleyi ko ṣe idiwọ fun kiko awọn ọja naa wọle. Yala wọn sọ pe ibi tawọn oniṣowo yoo kan ti maa wa dọla lo yatọ si eleyi ti Cbn pese fawọn nkan mii. Amọ a ri wi pe ọrọ yi ri bakan. Idi si ni pe ijọba apapọ fofin de kiko awọn ọja kan wọle bi apẹrẹ irẹsi ati igi itayin taa mọ sii toothpick. Labẹ ofin yi ti ijọba aarẹ Muhammadu Buhari fi lelẹ, erongba ijọba ni pe awọn yoo ṣe ikunpa fawọn agbẹ ki wọn baa le pese irẹ́si labẹle. Eyi lo bi eto Anchor Borrowers fawọn agbẹ to n gbin irẹsi labẹle. Eto yi ko mu iyipada ti ijọba gbero nitori kaka ki owo irẹsi walẹ niṣe lo n lọ soke si. Amọ bayii ti wọn ti wa da anfaani rira dọla lati fi le ko irẹsi wọle, ohun to ku ni pe ki ijọba gbẹsẹ kuro lori ofin to de gbigbe irẹsi wọle bi bẹẹ kọ, awn oniṣowo to ba ri owo dọla gba lọdọ Cbn ko ni lanfaani lati ko irẹsi ilẹ okere wọle. Erongba Cbn si ni pe gbigbe ẹsẹ kuro lori paṣiparọ dọla fawọn olokoowo yi yoo mu ki eto ọrọ aje burẹkẹ si ju ti tẹlẹ lọ. Yoo si mu ki iye owo ti Naijiria fi n ṣe paṣiparọ pẹlu dọla walẹ ju ti tẹlẹ lọ. Awọn ileeṣẹ to kogba sile ni paapa pẹlu awọn nkan mii to pẹlu awọn ọja ti olokoowo ko ri dọla fi gbe wọle tẹlẹ yoo wa ni ṣiṣi pada. Irẹsi, Simẹti, Ororo, Ekurọ, Epo pupa, Ẹran, Ẹfọ, Ohun ọsin, Ẹja inu ogolo, Irin, Orule, ati Ohun ko ẹru oko Awọn yooku apoti lonirin, ilu, ọpa irin, igi, gilaasi, ohun idana, sibi, asọ tabili, ile afẹfẹ gaasi, asọ, ike, Tomati, atike ati bẹẹlọ.
Ilé ẹjọ́ gíga pàṣẹ pé kí wọ́n fi Emefiele sí ọgbà ẹ̀wọ̀n Kuje,Ilé ẹjọ́ gíga ìjọba àpapọ̀ tó wà ní Abuja ti pàṣẹ pé kí wọ́n fi gómìnà àná fún ilé ìfowópamọ́ àpapọ̀ Nàìjíríà, CBN, Godwin Emefiele sí ọgbà ẹ̀wọ̀n Kuje títí ti wọ́n máa fi parí gbígba béèlì rẹ̀. Ẹ̀sùn ìwà àjẹbánu lásìkò tó wà nípò gẹ́gẹ́ bí gómìnà CBN ni Emefiele ń kojú. Ìgbẹ́jọ́ rẹ̀ ló ti rí ìdádúró ní ẹ̀ẹ̀mẹta ọ̀tọ̀ọ̀tọ̀ fún ìdí kan tàbí òmíràn ṣùgbọ́n tó wáyé lọ́jọ́ Ẹtì. Ẹ̀sùn ogún tí àpapọ̀ owó rẹ̀ jẹ́ bílíọ̀nù mẹ́fà lé ọwọ́ márùn-ún náírà ni ìjọba àpapọ̀ kọ́kọ́ kà sí Emefiele lọ́rùn láti kojú ìgbẹ́jọ́ lé lórí. Àmọ́ ìjọba àpapọ̀ ti mú àdínkù bá iye ẹ̀sùn náà sí mẹ́fà tí owó rẹ̀ sì lé bílíọ̀nù kan náírà ní ilé ẹjọ́ lọ́jọ́ Ẹtì. Agbẹjọ́rò Emefiele, Mathew Burkaa níbi ìgbẹ́jọ́ tó wáyé ní kí ilé ẹjọ́ fún Emefiele ní béèlì àmọ́ agbẹjọ́rò ìjọba, Rotimi Oyedepo kọ̀ jálẹ̀ pé wọn ò gbọdọ̀ fún ní béèlì. Adájọ́ Hamza Muazu ní òun kò ní lè dájọ́ kankan lórí ìbéèrè náà látàrí bí àwọn agbẹjọ́rò méjéèjì ṣe gbé ọ̀rọ̀ wọn kalẹ̀. Adájọ́ ní òun nílò àkókó díẹ̀ láti fi ṣe àgbéyẹ̀wò ẹ̀rí tí agbẹjọ́rò Emefiele gbé wá sílé láti mọ̀ bóyá wọ́n máa fun ní béèlì tàbí bẹ́ẹ̀ kọ́. Ó wá sún ìgbẹ́jọ́ lórí ọ̀rọ̀ béèlì Emefiele sí ọjọ́ Kejìlélógún oṣù Kejìlá, tó sì ní ìgbẹ́jọ́ lórí ẹjọ́ tó ń kojú gan-an. Ó ní kí wọ́n fi Emefiele sí ọgbà ẹ̀wọ̀n Kuje títí tí wọ́n fi máa gbọ́ ẹjọ́ lórí gbígba béèlì náà. Ṣáájú ni Adájọ́ Olukayode Adeniyi ti pàṣẹ lọ́jọ́ Kẹjọ, oṣù Kọkànlá ọdún 2023 pé kí wọ́n tú Emefiele sílẹ̀ fún agbẹjọ́rò rẹ̀ lẹ́yìn tó ti lo ọjọ́ 151 ní àhámọ́.
Wo iye ọmọ Nàìjíríà tó ń ta tẹ́tẹ́ lójúmọ́,O le ni ọgọ̀ta miliọnu ọmọ Naijiria ti wọn n ta tẹtẹ loriṣiriṣi bayii. Ajọ to n ṣe kokari abo data lorilẹede Naijiria, NDPC lo sọ eyi. Ọga agba ajọ naa, Ọmọwe Vincent latunji lo kede eyi lasiko to fi n dahun ibeere lori eto kan ni ileeṣẹ mohunmaoran Channels, ọkan lara awọn ileeṣẹ iroyin abẹle lorilẹede Naijiria. Ọmọwe Ọlatunji to ṣalaye pe ajọ naa n sa gbogbo ipa ni ajọṣepọ pẹlu awọn aj gbogbo lorilẹede Naijiria lọna ati rii pe abo to peye wa fun akọsilẹ awọn eeyan lori ayelujara. O ni awọn ajọ bi Banki apapọ, CBN ajọ ibaraẹni sọrọ ni Naijiria, NCC ati bẹẹbẹẹ lọ sọrọ lọna ati da abo bo awọn akọsilẹ araalu lẹka ifowopamọsi ati ẹrọ ibaraẹnisọrọ lorilẹede Naijiria. Laarin ọdun kan nnkan bii biliọnu dọla ni awọn eeyan n na lori tẹtẹ ere idaraya tita. Bẹẹni lapapọ, ẹgbẹrin mẹta Naira ni ọmọ Naijiria kọọkan to n ta tẹtẹ n fi ta tẹtẹ lojumọ Apapọ iwadi fihan pe ida mẹtalelaadọta  (53%) ọmọ Naijiria  lo n ta tẹtẹ lojumọ.
Mo ṣèesì yìnbọn pa èèyàn méjì lásìkò ìdigunjalẹ̀ báńkì tó wáyé l'Offa, Afurasí  jẹ́wọ́ níléẹjọ́,Ọkan ninu awọn olujẹjọ to n jẹjọ ni ile ẹjọ gíga, ilu Ilorin, ipinlẹ Kwara, lori ẹsun ipaniyan, idigunjale ati bẹẹ bẹẹ lọ iyẹn Ibikunle Ogunleye ti jẹwọ fun ile ẹjọ pe, esi loun fi fa oko ibọn ti o si yin pa araalu meji nibi idigunjale to sẹlẹ ni ilu Offa. Ti ẹ o ba gbagbe, ni ọjọ karun osu kẹrin ọdun 2018 ni awọn adigunjale kan ya wọ ilu Offa ni ipinlẹ Kwara ti wọn si fọ awọn banki ilu naa, wọn si tun pa eeyan mẹtalelọgbọn. Ogunleye ti o jẹ olujẹjọ keji lo fi eleyi to ile ẹjọ leti nibi igbẹjọ toni nigba ti agbẹjọro ìjọba, Rotimi Jacobs SAN n fọrọ wa lẹnu wo. Ṣaaju ni olujẹjọ ọun ti sọ fun ile ẹjọ wi pe oun ki i ṣe ara awọn adigunjale naa, oun ko si tun wa ni ilu Offa lọjọ ti idigunjale ati ipaniyan naa sẹlẹ. Ogunleye sọ pe oko loun wa ni ọjọ buruku esu gbomimu naa ti taya mọto oun si bajẹ nigba toun dari lọ sile. O ni idojukọ yi lo mu oun rin irin ajo lọ silu Osogbo lati ra taya mii si moto oun. Eyi lo mu ki agbẹjọro ijọba Rotimi Jacobs ni ki o ka ijẹwọ ti o se ti o si fi ọwọ ara rẹ kọ kalẹ sinu iwe fun awọn ọlọpaa nigba ti wọn mu un pe ko wa wi tẹnu rẹ. Ninu iwe naa lo ti wa lakọọlẹ pe, olujẹjọ keji naa seesi fa oko ibọn, ibọn naa si yin pa eeyan meji nibi idigunjale ọun to mi gbogbo Naijiria titi. Agbẹjọro Jacobs wa sọ fun ile ẹjọ pe ki agbẹjọro olujẹjọ ọun iyẹn Mathias Eberibe fi iwe iraja (receipt) taya naa ti onibara rẹ ra lelẹ fun Ile ẹjọ. O ni ki o si tun fii sinu iwe nigba ti yoo ba fi lede fun ile ẹjọ. Lẹyin eyi ni ile ẹjọ sun igbẹjọ naa si ọjọ keji osu keji ọdun yi
Ìwádìí fihàn pé Emefiele lo ayédèrú ìbuwọ́lù Buhari àti Mustapha gba $6.2m jáde láti CBN - EFCC,Ajọ EFCC to n gbogun ti iwa ajẹbanu ti sọ pe iṣẹ iwadii fihan pe gomina banki apapọ Naijiria, CBN tẹlẹ ri, Godwin Emefiele fi ayederu ibuwọlu aarẹ ana, Muhammadu Buhari ati ti akọwe ijọba apapọ tẹlẹ ri, Boss Mustapha gba $6.2m jade lati banki CBN. Bamaiyi Haruna Mairiga to jẹ onimọ nipa iwe kikọ silẹ to n ṣiṣẹ pọ pẹlu ajọ EFCC lo fidi ọrọ yii mulẹ nibi to ti n jẹri nile ẹjọ ni Ọjọbọ niluu Abuja nibi igbẹjọ ẹsun iwa ajẹbanu ti wọn kan Emefiele. Ọgbẹni Mairiga ṣalaye pe ẹri to daju wa pe ayederu ibuwọlu lo wa ninu iwe ti Emefiele fi gbowo jade lati CBN. O tun fidi rẹ mulẹ pe ibuwọlu to wa lori iwe ti gomina banki CBN tẹlẹ ri fi gbowo jade yatọ si ibuwọlu Buhari gan an ati ti Mustapha. Ẹri iwe mejeeji ti wọn sọ pe wọn fi sanwo fáwọn onwoye ibo lati ilẹ okeere ni wọn gbe si iwaju adajọ Hamza Muazu ni Ọjọbọ. Mairiga ni iwadii akọṣẹmọṣẹ mii yatọ si oun tun fidi rẹ mulẹ pe ayederu ibuwọlu Buhari ati Mustapha lo wa lori iwe ti Emefiele fi gbowo jade ni banki CBN. Nigba ti agbẹjọro Emefiele, Matthew Bukaa(SAN) n fi ọrọ wa Mairiga lẹnu wo, Mairiga ni iṣẹ ti EFCC gbe foun loun ṣe wi pe oun ko tiẹ mọ idi ti Emefiele fi n jẹjọ gan an nile ẹjọ. Ti ẹ o ba gbagbe, ṣaaju ni ijọba apapọ kọwe s'awọn ajọ ọlọpaa ọtẹlẹmuyẹ Interpol pe oun n wa ọmọ Naijiria mẹta lori ẹsun pe wọn gbìmọ pọ pẹlu Emefiele ṣe ayederu ibuwọlu aarẹ ana, Buhari ati Mustapha to jẹ akọwe ijọba apapọ tẹlẹ. Ijọba ni owo to le ni miliọnu mẹfa owo dọla ni wọn fi ayederu ibuwọlu gba jade lati banki CBN. Ìjọba Nàìjíríà ti ta ọlọpaa Interpol lólobó láti bá àwọn nawọ́ gán àwọn afurasí mẹ́ta kan tí wọ́n ṣe àdàmọ̀dì òǹtẹ̀ ààrẹ àná ní Náíjíríà, Muhammadu Buhari láti fi gba owó tùùlù jáde ní akoto owó ilé ìfowópamọ́ àgbà Nàìjíríà, CBN. Ìwé àkọránṣẹ́ kan tí ìjọba kọ sí Interpol ni wọ́n ti ní àwọn afurasí náà tún ṣe àdàmọ̀dì òǹtẹ̀ akọ̀wé ìjọba sí ààrẹ Buhari nígbà náà, boss Mustapha láti gba owó $6.23m ní CBN. Àwọn afurasí náà gẹ́gẹ́ bí lẹ́tà ọ̀hún ni Odoh Ocheme, tó jẹ́ òṣìṣẹ́ CBN, Adamu Abubakar àti Imam Abubakar. Olùwádìí pàtàkì kan tí ààrẹ Bola Tinubu gbà láti ṣèwádìí àwọn ẹ̀sùn ìwà ìbàjẹ́ tí wọ́n fi kan gómìnà àná fún ilé ìfowópamọ́ CBN, Godwin Emefiele ló kọ lẹ́tà náà sí Interpol gba ọ́fíìsì ọ̀gá àgbà iléeṣẹ́ ọlọ́pàá Nàìjíríà. Wọ́n ní ìwádìí fìdí rẹ̀ múlẹ̀ pé Odoh Ocheme, ẹni tó ti na pápá bora báyìí àti àwọn méjì yòókù náà gbìmọ̀ pọ̀ láti jí owó tó tó bílíọ̀nù mẹ́sàn-án náírà látara ṣiṣẹ́ ayédèrú ìwé kan èyí tí wọ́n ní Buhari ló buwọ́lu ìwé náà. Lẹ́tà náà ṣàfihàn pé ìjọba Nàìjíríà ní àwọn ti ṣetán láti ka ẹ̀sùn mẹ́fà sáwọn ènìyàn mẹ́tẹ̀ẹ̀ta náà lọ́rùn nílé ẹjọ́ gíga ìjọba àpapọ̀ tó wà ní Abuja àmọ́ tí àwọn ènìyàn náà ti na pápá bora. Ẹ̀wẹ̀, Adájọ́ Inyang Ekwo ti ilé ẹjọ́ gíga Abuja ti gbé àṣẹ kalẹ̀ lọ́jọ́ Kejìdínlógún oṣù Kìíní ọdún 2024 pé kí wọ́n fi òfin gbé àwọn afurasí mẹ́tẹ̀ẹ̀ta náà. Godwin Emefiele ló ti ń kojú ìgbẹ́jọ́ ní ilé ẹjọ́ gíga ìjọba àpapọ̀ tó wà ní Maitama fẹ́sùn ṣíṣe owó ìlú báṣubàṣu èyí tí ìjọba àpapọ̀ fi kàn-án. Akọwe ijọba apapọ orilẹede Naijiria tẹlẹ ri, Boss Mustapha ti sọ pe iwe aṣẹ ayederu lawọn eeyan kan lo lati gba owo to le ni biliọnu mẹsan an naira jade lati banki apapọ Naijiria, CBN lati sanwo fawọn onwoye eto idibo ilẹ okeere loṣu Keji ọdun 2023. Ọgbẹni Mustapha fidi ọrọ yii mulẹ gẹgẹ bi ẹlẹri nibi igbẹjọ gomina CBN tẹlẹ, Godwin Emefiele ni ile ẹjọ giga to wa niluu Abuja lọjọ Iṣẹgun. Ni ọjọ kẹjọ oṣu Keji ni ajọ EFCC to n gbogun ti iwa ajẹbanu fẹsun kan Emefiele pe o gbimọ pọ pẹlu ọkunrin kan,  Odoh Ocheme to ti salọ bayii, lati gba biliọnu mẹsan naira jade lati banki CBN eyi ti wọn sọ pe akọwe ijọba apapọ lo beere fun owo ọhun pẹlu lẹta to ni ọjọ kẹrindinlọgbọn oṣu kinni ọdun 2023 lori. Ẹwẹ, ni ọjọ Aje ni ẹlẹri akọkọ, Onyeka Ogbu ṣalaye bi gomina CBN tẹlẹ ri ti paṣẹ pe ki banki apapọ CBN san owo to le ni biliọnu mẹsan an naira fawọn onwoye eto idibo gbogbo Naijiria lọdun 2023. Lẹyin naa ni Ogbu to jẹ igbakeji ọgagba adari awọn ẹka banki ni CBN ṣiṣẹ lori ati gbe ọhun jade. Nigba ti o n sọrọ niwaju ile ẹjọ giga niluu Abuja, Mustapha ni ko si ẹni to buwọlu iwe kankan lati gbe owo naa jade ninu oun ati aarẹ Muhammadu Buhari nigba naa. O ni oun o tiẹ gba owo kankan yala lati CBN tabi ẹnikan. ‘’Ni gbogbo asiko ti mo fi jẹ akọwe ijọba apapọ, mi o fi oju gan an ni iwe ti wọn ni Buhari buwọlu lati gba owo naa jade lati banki apapọ CBN. Mo le sọ pe pẹlu akoko ti mo fi jẹ akọwe ijọba orilẹede Naijiria, tii ṣe ọdun marun un ati oṣu meje, Buhari kọ lo buwọlu iwe naa. Idi akọkọ ni pe lẹta to ba ni ami aarẹ Naijiria kii ni nọmba mọ. Ẹkeji ni pe mo ti wo lẹta naa, mo si ti kaa, kii ṣe lẹta ni igbimọ alaṣẹ ijọba maa n lo lati fi igbesẹ ijọba ranṣẹ,'' Mustapha lo sọ bẹẹ. Mustapha ko si ohun to kan ijọba apapọ pẹlu sisan owo fawọn onwoye eto idibo lati ilẹ okeere.
Ìjọba Nàìjíríà kò lérò láti tọwọ́ bọ owó dọ́là táwọn ọmọ Nàìjíríà fi pamọ́ - Cardoso, Gómìnà báǹkì àpapọ̀, CBN,Ko si ootọ ninu ọrọ to gbode pe banki apapọ fẹ tọwọbọ oṣunwọn owo dọla awọn ọmọ Naijiria. Ọrọ ree ti Gomina banki apapọ Naijiria Olayemi Cardoso fọ lesi nigba to n dahun ibeere lori eto ileeṣẹ amohunmaworan Naijiria kan Arise Daily. Cardoso sọ pe iru iwa bayi tako gbogbo iyipada daaa tawọn n gbero lati mu ba ẹka ifowopamọ. O ni ''Mo fẹ fi daa yin loju pe eleyi ko si ni ibamu pẹlu afojusun awa adari banki apapọ Naijiria'' Igba akọkọ ree ninu ifọrọwerọ ti Olayemi Cardoso yoo mu alaye bẹnu lori bi owo Nairia ti ṣe dẹnukọlẹ lẹgbẹ dọla ti nkan ko silọ deede lagbo eto ọrọ aje Naijiria. Lori ọna ati ro owo Naira lagbara lẹgbẹ akẹgbẹ rẹ dọla, Cardoso sọ pe awọn ile ifowopamọ ni lati ṣe agbejade owo dọla to wa ni akasọ wọn. Cardoso sọ pe awọn banki kan ti wawọ mọ owo ilẹ okere to wa ni akaunti wọn fọjọ pipẹ tawn si ti ni ki wọn gbe owo yi sita fawọn to nilo rẹ. O sọ pe bi wọn ba ṣe eleyi, yoo jẹ ki Naijiria le koju ipenija ipese owo ilẹ okere fawọn to fẹ si ṣe idokoowo kan tabi omiran. Cardoso sọ pe afojusun oun ni pe asiko kan yoo pade waye ti eeyan ko ni mọ ẹnikankan ni banki apapọ tabi awn ile ifowopamọ si ko to le ri owo dọla gba fun nkan to ba fẹ fi ṣe. ''Ti a ba ni eto ti ko lẹja n bakan ninu, ko ni faaye silẹ fun awọn kudiẹkudiẹ to n waye ni ẹka ifowopamọ Naijiria'' Cardoso mẹnu ba ọrọ paṣiparọ owo Naira si dọla eleyi to ṣọ pe awọn kudiẹkudiẹ kan latẹyinwa lo ṣokunfa bi wọn ṣe jina si ara wọn. O ni awọn n gbero gẹgẹ bi banki apapọ lati ri pe gbogbo awọn to n ṣe owo fifi owo ranṣẹ taa mọ si International Money Transfer Operators bẹrẹ si ni ṣe bẹẹ ni ibamu pẹlu alakalẹ banki apapọ. O ni aisi eto to n dari fifi owo ranṣẹ yi lo mu ki iyatọ maa wa laarin iye owo ti banki  apapọ ni ki wọn maa ta awọn owo yi ati iye tawọn n gba lori rẹ. O ṣalaye pe bayii iyatọ diẹ lo wa laarin owo Naira ni piparọ lọdọ awọn ti ile ifowopamọ ati awọn ti bureau d change. O ni awọn ti gbe awọn ilana tuntun jade ti awọn si lero pe eleyi yoo mu adinku ba bi segesege ṣe n waye nibi paṣiparọ owo Naira si dọla. Nipa awọn gbese to wa nilẹ lori owo ilẹ okere ti banki apapọ jẹ awọn to nilo owo yi, Cardoso sọ pe kii ṣe gbogbo awọn to kọwe lati gba owo naa lo lẹtọ si. O ni lẹyin agbeyẹwo finifin awọn rii wi pe biliọnu meji le diẹ $2.4bn ninu awọn owo yi ni o ni kọnunkọhọ ninu. O ṣalaye pe ninu gbesẹ biliọnu meje tawọn jogun lọwọ awọn to ṣakoso banki naa kọja, awọn ti san $2.3bn ti o si ku $2.2bn nilẹ gẹgẹ bi gbesẹ. O ni awọn gbe iṣẹ ayẹwo yi fun ileeṣẹ Deloitte lati m owo to yẹ ni sisan ati eleyi ti ko yẹ. Lara nkan to ni o tu asiri ni pe awọn ri pe awọn to n beere owo yi ko ni nkankan ṣe tabi wn ko lẹtọ lati gba owo ilẹ okere yi . Ninu awọn ti wn san owo fun to darukọ lawọn to wa ni ẹka ileeṣẹ ofurufu ati awọn mii . O ni laipẹ lawọn yoo san owo to ku tan.
"Mọ̀lẹ́bí kéde ètò ìsìnkú Herbert Wigwe, ìyàwó àti ọmọ rẹ tó ku nínú ìjàmbá ọkọ̀ òfurufú,Idile oloogbe Herbert Wigwe to jẹ ọga agba ileeṣẹ Access Holdings ti kede eto isinku ilumọọka olokoowo naa. Ọjọ﻿ mẹfa ni eto isinku yi yoo fi waye ki wọn to sìn oku wọn. Ṣaaju ni Wigwe kagbako iku ninu ijamba ọkọ ofurufu elikopta to waye ni orileede America. Wigwe, iyawo rẹ ọmọ wọn Chizi ati awọn eeyan mii lo wa ninu baalu to ja lulẹ ọhun. Ninu wọn ni Abimbola Ogunbanjo adari Nigerian Exchange Group tẹlẹ wa. Ileeṣẹ iroyin Naijiria nii The Cable jabọ wi pe eto isinku yoo bẹrẹ pẹlu eto ayẹsi ikẹyin ti yoo waye ni Eko Hotel lọjọ Kẹrin oṣu Kẹrin. Lọjọ Kẹwa oṣu Kẹrin ni asekagba yoo waye ni ile ijọsin RCCG Lion of Judah Parish ni Isiokpo, ijọba ibilẹ Ikwerre ni Rivers. Laarin ọjọ Kẹrin sí ikẹwa ti wọn yoo kasẹ eto nilẹ awọn eto miran yoo waye. Igbimọ to n risi irinajo lorilẹede Amẹrika, US National Transportation Safety Board ti salaye pe awọn eeyan ipinlẹ California rí bí ọkọ baalu to n ko ọmọ Naijiria mẹta ṣe gbina, ko to di pe o gba ẹmi wọn, Awọn to wa ninu ọkọ naa ni Ọga agba fun ile ifowopamọ Access Bank, Herbert Wigwe, iyawo, ọmọ rẹ ati Ọga tẹlẹri fun NGX, Abimbola Ogunbajo, ti wọn si ti jade laye. Ọkọ baalu Airbus EC 130B4 pẹlu nọmba idanimọ N130CZ ni ijamba ni agbegbe Halloran Springs ni California lọjọ kẹsan an ọdun 2024, to si mu Awakọ ati akẹgbẹ rẹ lọ. Gẹgẹ NTBS ṣe salaye, awọn osojumikoro sọ pe ni ọjọ ti iṣẹlẹ naa sẹlẹ, oju ọjọ rí bí adapọ ojo ati iyi. ""Gẹgẹ bii awọn agbofinro ṣe salaye, ọpọ awọn osojumikoro to n rìn irinajo nínu ọkọ pe nọmba ipe pajawiri 911  lati pe akiyesi wọn si iṣẹlẹ naa. ""Awọn Osojumikoro sọ pe oju ọjọ ko dara, ti ojo ati iyi sì dapọ."" Iwadii salaye. NTSB tẹsiwaju pe gbogbo ẹyẹ ara ọkọ baalu naa lo fọn kakiri agbegbe ti iṣẹlẹ naa ti waye. Iwadii ni ọpọ awọn ẹsọ ara ọkọ baalu ni wọn rí níbi iṣẹlẹ naa. Lati orilẹede Naijiria lọ si orilẹede Amẹrika ati gbogbo agbaye lapapọ, ẹka idokowo tí ṣe idaro fun Ọga agba ileeṣẹ Access Holding. Aarẹ Naijiria, oloselu pẹlu awọn ekan ilu kaakiri agbaye lo ti sọrọ sita lori iṣẹlẹ naa. Aarẹ Bola Ahmed Tinubu ni ibanujẹ ọkan ni iku Wigwe, iyawo ati ọmọ  jẹ. O sapejuwe Wigwe gẹgẹ bii ẹlẹyinju aanu to mọ isẹ rẹ. Bakan naa ni Aarẹ orilẹede France, Emmanuel Macron naa ransẹ ibanikẹdun, to si gbe sori opo ayelujara Facebook. O sapejuwe Wigwe gẹgẹ ọrẹ orilẹede France to fẹ ibasepọ to dan mọran wa laarin Naijiria ati France. Bakan naa, minisita fun isuna ni Naijiria tẹlẹ, Ngozi Okonjo-Iweala, ẹni to tun jẹ aarẹ ajọ kara-kata l'agbaye, World Trade Organization, naa kẹdun iku Wigwe. Okonjo-Iweala loju opo ‘X’ rẹ ni iku Ọgbẹni Wigwe jẹ kayeefi ati adanu manigbagbe. Awọn ekan ilu Femi Otedola, minisita fun ẹka irinna oju ofurufu, Festus Keyamo, Tony Elumelu naa pẹlu awọn to tí ransẹ ibanikẹdun si mọlẹbi Wigwe. Lati alẹ ọjọ kẹsan an oṣu keji ọdun 2024, ni orukọ ọga agba Access Bank, Herbert Wigwe, ti n tan kalẹ, paapaa lori ayelujara Amọ pupọ ni ko mọ ohunkohun nipa ọkunrin naa, ju pe o jẹ ọga agba ọkan lara awọn banki to tobi julọ ni Naijriia. Wigwe to ti fi igba kan jẹ igbakeji ọga agba banki naa, pada di ọga lọdun 2014 lẹyin ti oludokowo pọ rẹ, Aigboje Aig-Imoukhuede fi ipo naa silẹ lọdun 2014. Ọdun 1966 ni wọn bi Herbert Onyewumbu Wigwe, niluu Port Harcourt, nipinlẹ rivers. O gba oye imọ ijinlẹ akọkọ ninu iṣiro owo lati University of Naijiria, to w ani Nsukka nipinlẹ Enugu lọdun 1987. O gba iwe ẹri keji ninu imọ nipa eto ile ifowopamọ ati iṣuna lọdun 1991, ni University College of North Wales, nipasẹ ẹkọ ọfẹ ti ijọba ilẹ Britain. Lẹyin naa lo kawe nipa akoso ọrọ aje ni Fasiti ilu London. Wigwe bẹrẹ iṣẹ oluṣiri owo nileeṣẹ Coopers & Lybrand, ko to o darapọ mọ ile ifowopamọ Guaranty Trust Bank nibi to ti ṣiṣẹ fun ọpọlọpọ ọdun. Lọdun 2002, Ọgbẹni Wigwe ati ẹni ti wọn jọ n dokowo pọ, Aigbpje Aig-Imoukhuede, ra Access Bank. Laarin ọdun 2002 si 2017, banki naa kuro ni ipo karundinlaadọrin ni Naijiria, si ipo kẹrin laarin awọn banki to tobi julọ. Orukọ iyawo Wigwe ni Chizoba, wọn si bi ọmọ mẹrin funra wọn."
Àwọn nǹkan tó yẹ kí o mọ̀ nípa Herbert Wigwe, ọ̀gá àgbà Access Bank tó kú pẹ̀lú ìyàwó rẹ̀ nínú ìjàmbá bàálù,Awọn alaṣẹ ile ifowopamọ Access Bank ti kede iku ọga agba wọn, to tun jẹ ọkan lara awọn oludasilẹ banki naa, ọgbẹni Herbert Wigwe. Ninu ikede ti akọwe fun ileeṣẹ Access Holding, Sunday Ekwochi, fi sita ni ouwọ ọjọ aiku, lo ti kede pe Ọgbẹni Wigwe, iyawo rẹ, Doreen, ati ọkan ninu awọn ọmọ wọn, Chizi, lo kagbako iku ninu ijamba naa to waye ni orilẹ-ede America. Wọn ṣapejuwe oloogbe Wigwe gẹgẹ bi irinṣẹ nla to gbe banki naa de ipo to wa lonii lati igba to ti darapọ mọ wọn lọdun 2002. Yatọ si eyi, alaga Access Holdings, Ọgbẹni Abubakar Jimoh, naa ṣapejuwe rẹ ninu ikede ọhun, gẹgẹ bi ọrẹ to sẹ e gbẹmi le, to si ni adanu nla gba a ni iku rẹ jẹ fun gbogbo agboole Access Holdings. Lati alẹ ọjọ Abamẹta, ni orukọ ọga agba Access Bank, Herbert Wigwe, ti n tan kalẹ, paapaa lori ayelujara Amọ pupọ ni ko mọ ohunkohun nipa ọkunrin naa, ju pe o jẹ ọga agba ọkan lara awọn banki to tobi julọ ni Naijriia. Wigwe to ti fi igba kan jẹ igbakeji ọga agba banki naa, pada di ọga lọdun 2014 lẹyin ti oludokowo pọ rẹ, Aigboje Aig-Imoukhuede fi ipo naa silẹ lọdun 2014. Ọdun 1966 ni wọn bi Herbert Onyewumbu Wigwe, niluu Port Harcourt, nipinlẹ rivers. O gba oye imọ ijinlẹ akọkọ ninu iṣiro owo lati University of Naijiria, to w ani Nsukka nipinlẹ Enugu lọdun 1987. O gba iwe ẹri keji ninu imọ nipa eto ile ifowopamọ ati iṣuna lọdun 1991, ni University College of North Wales, nipasẹ ẹkọ ọfẹ ti ijọba ilẹ Britain. Lẹyin naa lo kawe nipa akoso ọrọ aje ni Fasiti ilu London. Wigwe bẹrẹ iṣẹ oluṣiri owo nileeṣẹ Coopers & Lybrand, ko to o darapọ mọ ile ifowopamọ Guaranty Trust Bank nibi to ti ṣiṣẹ fun ọpọlọpọ ọdun. Lọdun 2002, Ọgbẹni Wigwe ati ẹni ti wọn jọ n dokowo pọ, Aigbpje Aig-Imoukhuede, ra Access Bank. Laarin ọdun 2002 si 2017, banki naa kuro ni ipo karundinlaadọrin ni Naijiria, si ipo kẹrin laarin awọn banki to tobi julọ. Orukọ iyawo Wigwe ni Chizoba, wọn si bi ọmọ mẹrin funra wọn. Ileeṣẹ Aarẹ Naijiria ti kẹdun iku ọga agba patapata fun ile ifowopamọ Access, Herbert Wigwe to jade laye ninu ijamba ọkọ baalu ẹlikọpita Irọlẹ ọjọ Ẹti to kọja ni iroyin sọ pe Wigwe ati iyawo rẹ, Chizoba, pẹlu ọmọ rẹ, to fi mọ awọn mẹta miran ku ninu ijamba naa niluu Califonia, l'orilẹ-ede America. Oludamọran pataki lori ọrọ iroyin fun Aarẹ Tinubu, Bayọ Ọnanuga nigba to n kẹdun Wigwe ati awọn marun-un naa, sọ pe adanu nla ni iku oloogbe naa jẹ fun Naijiria ati l'agbo ile ifowopamọ nilẹ Afrika. Ọnanuga ninu ọrọ to kọ soju opo ‘X’ rẹ, ni gbogbo ipinnu Wigwe lati sọ banki Access di aṣiwaju nilẹ Afrika lo ti pada ja si iku ojiji yii, to si jẹ adanu nla. Pupọ awọn iwe iroyin ilẹ Amẹrika ni wọn gbe iroyin iku Wigwe ati awọn marun-un ti wọn wa ninu ọkọ baluu ẹlikpita naa, bo tilẹ jẹ pe ko si eyi to sọ pato ibi ti wọn ti n bọ, ati ibi ti wọn n lọ. Agbegbe kan to wa ni ẹnu ibode Nevada ati Califonia ni ijamba naa ti waye, gẹgẹ bi wọn ṣe sọ. Ọnanuga tun fidi rẹ mulẹ pe agbẹjọro kan, Abimbọla Ogunbajọ naa wa ninu awọn to ku sinu ijamba yii. Bakan naa, minisita fun isuna ni Naijiria tẹlẹ, Ngozi Okonjo-Iweala, ẹni to tun jẹ aarẹ ajọ kara-kata l'agbaye, World Trade Organization, naa kẹdun iku Wigwe. Okonjo-Iweala loju opo ‘X’ rẹ ni iku Ọgbẹni Wigwe jẹ kayeefi ati adanu manigbagbe. Awọn alaṣẹ ilẹ Amẹrika ko tii sọ pato nipa awọn ti wọn tun wa ninu baluu naa. Ṣugbọn ṣa, awọn alakoso eto irinajo oju ofurufu l’Amẹrika, ninu ọrọ ti wọn jẹ ko di mimọ pe “itosi ibikan ti wọn pe ni Nipton, Califonia ni ijamba ọhun ti waye ni nnkan bi agogo mẹwaa alẹ ọjọ Ẹti, ọjọ kẹsan, oṣu Keji, ati pe awọn mẹfa ni wọn wa ninu ẹ.” Awọn alakoso naa ti wa sọ pe awọn ti bẹrẹ iṣẹ iwadii wọn.
CBN fọwọ́ òsì júwe ilé fún àwọn olórí banki kan, kéde olórí tuntun,Ajọ banki apapọ lorilẹede Naijiria ti kede pe ki awọn ọga banki Titan Trust, Union, Keystone ati Polaris lọ rọọkun ni ile. Bakan naa ni wọn kede awọn olori tuntun fun banki naa. Ninu atẹjade tí Agbẹnusọ ajọ naa, Sidi Hakama fi lede kede orukọ awọn olori tuntun naa. Yetunde Oni, Obinrin akọkọ to jẹ Ọga fun ileeṣẹ Banki Standard Chartered ni orilẹede Sierra Leone di Ọga fun ileeṣẹ Banki Union. Hassan Imam di Ọga fun ileeṣẹ Banki Keystone. Lawal Mudathir Omokayode Akintola di Ọga fun ileeṣẹ Banki Polaris. Ajọ banki apapọ lorilẹede Naijiria salaye pe igbesẹ lati yọ awọn Ọga tẹlẹ se koko lẹyin ti awọn Banki naa ko lati tẹle ofin ati ilana  ti iwe ofin ti Banks and Others Financial Institutions Act 2020. Igbesẹ yii waye lẹyin ipade ti awọn ọga banki naa se pẹlu igbakeji gomima ajọ banki apapọ, Phillip Ikeazor pẹlu awọn igbakeji gomina mẹta mii, Emem Usoro, Muhammad Dattijo ati Bala Bello niluu Abuja. Awọn igbakeji Gomina lo lewaju igbimọ ẹlẹni mẹrin ti wọn gbe idajọ kalẹ lẹyin ipade ọgbọn isẹju pẹlu awọn Ọga banki naa Saaju ni Aarẹ Tinubu yan oniwadii kan, Jim Obazee, ẹni to n ransẹ pe awọn Ọga ileeṣẹ Banki Titan Trust sugbọn ti wọn kọ lati farahan CBN  wa rọ awọn onibara awọn banki yii lati ma se foya nítorí ko sì nnkan ti yoo sẹlẹ si owo wọn to wa ni ipamọ.
"Emefiele padà rí béèlì gbà lọ́wọ́ ilé ẹjọ́,Gomina tẹlẹ fun bank apapọ lorilẹede Naijiria, Godwin Emefiele ti gba itusilẹ kuro ni ọgba ẹwọn Kuje lẹyin to gba beeli. Ọjọ Ẹti, ọjọ kejilelogun, oṣu Kejila ọdun 2023 ni Emefiele kuro ni ọgba ẹwọn Kuje. Agbẹnusọ ọgba ẹwọn Kuja, Adamu Duza fidi ọrọ naa mulẹ fun ileeṣẹ iroyin abẹle Punch. ""Mo le fìdi rẹ mulẹ fun yín pe Emefiele ti ri beeli gba, to si ti kuro ni ayika ọgba ẹwọn. ""O ri beeli gba ni ọjọ Ẹti, ọjọ kejilelogun, oṣu Kejila ọdun 2023."" Ile ẹjọ gíga to n joko niluu Abuja lo fun Emefiele ni beeli N300m lórí ẹsun ṣíṣe owo ilu mọkunmọku to wa lọrun rẹ. Adajọ Hamza Muazu lo gbe idajọ naa kalẹ, ti Emefiele si pese oniduro meji. Bakan naa ni Adajọ palasẹ pe ki Emefiele fi gbogbo iwe irinna rẹ kalẹ fun ile ẹjọ. Ẹsun ìwa ajẹbanu lasìko to wa nípo gẹgẹ bí gomìna CBN ni Emefiele n kojú. Ẹsun ogun tí apapọ owo rẹ le ni bílíọnu mẹfa ni ìjọba apapọ kọkọ ka sí Emefiele lọrùn lati kojú ìgbẹjọ le lórí. Amọ ìjọba apapọ ti mu àdínkù bá iye ẹ̀sùn náà sí mẹfà tí owó rẹ sì lé bilíọnu kan naira ni ile ẹjọ lọjọ Ẹtì. Gomina banki apapọ Naijiria, CBN, tẹlẹ ri, Godwin Emefiele ko ẹgbẹlẹgbẹ biliọnu naira pamọ sinu akaunti 593 lorilẹede Amẹrika, UK àti ni China eleyii ti igbimọ adari ati ìgbimọ idokowo CBN ko mọ si. Oluwadii pataki banki CBN, Jimi Obaze lo sọ ninu abajade iwadii rẹ pe Emefiele ko £543,482,213 sí apo ikowosi l'awọn banki kan lorilẹ ede UK lai gba aṣẹ. Ọjọru to lọ yii ni Obaze fi abọ iwadii rẹ lori banki apapọ CBN atawọn nkan mii to jọ mọ ransẹ sí aarẹ Bola Tinubu. Abọ iwadii naa fidi rẹ mulẹ pe gbogbo akaunti ti Emefiele kowo pamọ si yii ni oluwadii ti ṣe awari rẹ. Emefiele to wa ni ọgba ẹwọn Kuje niluu Abuja lo n jẹjọ lori ẹsun gbigbe N1.2bn jade l'ọna aitọ. Beeli ọdunrun un naira ti ile ẹjọ giga ijọba apapọ fun un lọjọ kejilelogun oṣu Kọkanla ko tii kẹsẹ jari. Amọ, iroyin kan fidi rẹ mulẹ pe afaimọ ki gomina banki apapọ Naijiria CBN tẹlẹ ma tun bẹrẹ si ni jẹjọ lori awọn ẹsun tuntun míràn atunṣe owo naira. Oluwadii CBN fidi rẹ mulẹ pe Emefiele ko gba aṣẹ lọwọ aarẹ ana Muhammadu Buhari lori ati ṣe owo naira tuntun. Oludamọran Buhari, Tunde Sabiu lo kọkọ sọ fun Emefiele loṣu Kẹsan an ọdun 2022 pe ko se atuntẹ owo naira. Ọjọ kẹfa oṣu Kẹwaa ọdun 2022 ni Emefiele kọ lẹta si Buhari pe oun fẹ ṣe atuntẹ owo N1000, N500 ati N200. Amọ, Buhari ko buwọlu atuntẹ owo naa gẹgẹ bi o ti yẹ labẹ ofin. Buhari kan buwọlu igbesẹ lati tẹ owo naira sii ni. Ẹnu lasan ni Emefiele fi sọrọ atuntẹ owo naira fun igbimọ adari CBN lẹyin ti o ti gbe iṣẹ atuntẹ owo naira tuntun naa sita. Iwadii tun fihan bi CBN labẹ aṣẹ Emefiele ṣe N26.627tn ni ina kuna ati bi owo ti ijọba ya sọtọ fun itọju covid-19."
Àwọn oní POS àtàwọn báǹkì ló ń lẹ̀dí àpò pọ̀ kówó pamọ́ - CBN,Banki àpapọ Naijiria, CBN ti kilọ fawọn to n lo POS at'awọn banki pe ki wọn ye lẹdi apo pọ kowo naira pamọ. Adele ọga agba CBN, Sidi Ali lo sọ eyi di mimọ̀ ninu atejade kan to fi sita lalẹ Ọjọbọ. Banki CBN sọ ninu atẹjade naa pe igbimọ pọ awọn atawọn to n fi POS ṣe okowo lo fa ọwọngogo na Banki CBN ni oun ti bẹrẹ iwadii lori ọrọ naa, o si kilọ fawọn banki atawon to oni POS lati jáwọ, bi bẹẹ kọọ, wọn o dara wọn lẹbi. CBN gbe atẹjade yii sita latari bi awọn araalu ṣe n pariwo ọwọngogo naira. CBN wa rọ awọn araalu lati to awọn leti nipa ipenija tabi idojukọ ti wọn ba ni lori gbigba owo wọn. O ti to bi oṣu meloo kan bayii t'awọn araalu ti n foju wina airowo gba yala ni banki tabi lọwọ awọn to n fi ẹrọ POS ṣe okowo. CBN tun rọ awọn araalu lati maa lo ọna mii ti wọn mọ lati gba owo wọn. Ọpọ eeyan lo ti bu ẹnu ẹtẹ lu ọwọngogo owo naira papaa jùlọ lasiko pọpọsinsin ọdun t'awọn eeyan nilo owo lati fi ra ounjẹ, aṣọ at'awọn nkan mii fun ayẹyẹ ọdun Keresimesi ati ọdun tuntun.
Ta ni Aigboje Aig-Imoukhuede tí wọ́n ṣẹ̀ṣẹ̀ yàn sípò alága níléeṣẹ́ Access Holdings Limited?,Ileeṣẹ  Acees Holdings PLC, to ni ile ifowopamọ Access Bank ti yan Aigboje Aig-Imoukhuede gẹgẹ bii alaga rẹ tuntun. Aig-Imoukhuede lo gba ipo naa lẹyin Abubakar Jimoh to wa nipo naa tẹlẹ. Ileeṣẹ  Access Holdings PLC lo gbe igbesẹ yii lẹyin iku ọga agba rẹ tẹlẹ,  Herbert Wigwe, to di oloogbe. Akọwe ileẹṣẹ naa, Sunday Ekwochi sọ ninu atẹjade kan pe “Access Holdings PLC ti kede ipadabọ Aigboje Aig-Imoukhuede to jẹ ọga agba akọkọ ni ileeṣẹ naa lẹyin ọdun mẹwaa.” Iyansipo Aigboje Aig-Imoukhuede yii ni iyansipopo pataki keji ti yoo waye nileeṣẹ naa lẹyin iku Wigwe. Ṣaaju ni wọn ti kọkọ yan Bolaji Agbede, gẹgẹ bii ọkan pataki lara awọn alaṣẹ, iyẹn Group Chief Executive Officer, fun ileeṣẹ ọhun. Lati alẹ ọjọ kẹsan an oṣu keji ọdun 2024, ni orukọ ọga agba Access Bank, Herbert Wigwe, ti n tan kalẹ, paapaa lori ayelujara Amọ pupọ ni ko mọ ohunkohun nipa ọkunrin naa, ju pe o jẹ ọga agba ọkan lara awọn banki to tobi julọ ni Naijriia. Wigwe to ti fi igba kan jẹ igbakeji ọga agba banki naa, pada di ọga lọdun 2014 lẹyin ti oludokowo pọ rẹ, Aigboje Aig-Imoukhuede fi ipo naa silẹ lọdun 2014. Ọdun 1966 ni wọn bi Herbert Onyewumbu Wigwe, niluu Port Harcourt, nipinlẹ rivers. O gba oye imọ ijinlẹ akọkọ ninu iṣiro owo lati University of Naijiria, to w ani Nsukka nipinlẹ Enugu lọdun 1987. O gba iwe ẹri keji ninu imọ nipa eto ile ifowopamọ ati iṣuna lọdun 1991, ni University College of North Wales, nipasẹ ẹkọ ọfẹ ti ijọba ilẹ Britain. Lẹyin naa lo kawe nipa akoso ọrọ aje ni Fasiti ilu London. Wigwe bẹrẹ iṣẹ oluṣiri owo nileeṣẹ Coopers & Lybrand, ko to o darapọ mọ ile ifowopamọ Guaranty Trust Bank nibi to ti ṣiṣẹ fun ọpọlọpọ ọdun. Lọdun 2002, Ọgbẹni Wigwe ati ẹni ti wọn jọ n dokowo pọ, Aigbpje Aig-Imoukhuede, ra Access Bank. Laarin ọdun 2002 si 2017, banki naa kuro ni ipo karundinlaadọrin ni Naijiria, si ipo kẹrin laarin awọn banki to tobi julọ. Orukọ iyawo Wigwe ni Chizoba, wọn si bi ọmọ mẹrin funra wọn.
Kò sí ọ̀wọ́ngógó Naira, àwọn èèyàn ló ń kó owò Naira pamọ́ – CBN,Banki apapọ orilẹede Naijiria, CBN ti ṣe ikilọ fun awọn to n ko owo Naira pamọ eyi to ti mu ki riri owo Naira gba le bayii. Kaakiri awọn ilu nalanla kan lorilẹede Naijiria, ati ri owo naira gba nigboro ti n di ogun pẹlu bi ọpọlọpọ awọn oju ẹrọ ipọwo ATM ti ṣe gbofo ti awọn eeyan ṣi n lọgun irora airi owo Naira gba. Ninu ifọrọwerọ pẹlu BBC, adari akoso awọn ẹka ni banki apapọ orilẹede Naijiria, Shehu Alhaji Goringo ti fi ọkan araalu balẹ pe lati ọdọ Banki apapọ Naijiria, CBN owo Naira n jade, bẹẹni ko si idi fun ọwọngogo Naira nibikibi lorilẹede Naijiria. Shehu Goringo ni oun to ku ni fun ki awọn eeyan dẹkun fifi waduwadu gba owo jọ lati inu banki. O ni gẹgẹbi aṣẹ ti ile ẹjọ to ga julọ gbe kalẹ ninu idajọ rẹ laipẹ yii, igba , awọn ẹẹdgbẹta ati ẹgbẹrun kan naira olodindi atijọ yoo ṣi wa fun nina pẹlu awọn tuntun titi di igba ti wọn ba parẹ. O ni ko si gbedeke fun nina awọn owo wọnyii bẹẹni iye owo to to na wa fun araalu lati na ni Naijiria. Bakan naa ni adari agba ni banki apapọ Naijiria naa tun rọ araalu lati maa lo awọn ọna isanwo igbalode miran titi kan lilo ẹrọ ibanisọrọ wọn lati san owo. Ilé ẹjọ́ tó ga jùlọ ní orílẹ̀ èdè Nàìjíríà ti dájọ́ pé kí àwọn ọmọ Nàìjíríà máa ná owó náírà àtijọ́ ìyẹn igba náírà (200), ẹ̀ẹ́dẹ́gbẹ̀ta náírà (500) àti ẹgbẹ̀rún kan náírà (1,000) láìsí gbèdéke lórí rẹ̀ mọ́. Ilé ẹjọ́ náà ní kò sí gbèdéke ìgbà tí owó náà kò ní jẹ́ gbígbà mọ́ pé àtòhun àti tuntun tí yóò máa jẹ́ níná. Wọ́n ní ó dìgbà tí ìjọba bá ti pèsè owó tuntun náà lọ́pọ̀ yanturu, tí wọ́n sì fẹnukò pẹ̀lú àwọn tí ọ̀rọ̀ kàn ni kí wọ́n tó kó àwọn owó àtijọ́ náà nílẹ̀. Ìgbìmọ̀ adájọ́ ẹlẹ́ni mẹ́sàn-án tí Adájọ́ Inyang Okoro ṣaájú rẹ̀ ló gbé ìdájọ́ náà kalẹ̀ lórí ẹjọ́ tí ìjọba àpapọ̀ pè láti bèèrè fún àlékún ọjọ́ lórí ìgbà tí àwọn owó náà yóò máa jẹ́ níná dà. Bákan náà ni ìjọba àpapọ̀ tún bèèrè lọ́wọ́ ilé ẹjọ́ láti yí ìdájọ́ tó gbé kalẹ̀ lọ́jọ́ Kẹta oṣù Kẹta nítorí ó pọn dandan láti pèsè àwọn owó tuntun náà lọ́pọ̀ yanturu èyí tó máa tó ná kí wọ́n tó kó tàwọn àtijọ́ kúrò nílẹ̀. Nínú ẹjọ́ tí agbẹjọ́rò àgbà Nàìjíríà, Lateef Fagbemi pè ṣàlàyé pé tí ilé ẹjọ́ kò bá sún gbèdéke náà síwájú, ó ṣeéṣe kí àwọn ọmọ Nàìjíríà tún kojú ìṣòro tí wọ́n kojú lásìkò tí wọ́n kọ́kọ́ kó àwọn owó náà nílẹ̀. Ó ní àwọn kan tún ti ń kó owó tuntun náà pamọ́ ní ìrètí pé owó àtijọ́ kò ní jẹ́ ìtẹ́wọ́gbà mọ́ tó bá máa fi di ìparí ọdún yìí. Ní ọjọ́ Kẹrìnlá oṣù Kọkànlá ni ilé ìfowópamọ́ àgbà Nàìjíríà, CBN ti kéde pé kò séwu kí àwọn ọmọ Nàìjíríà máa ná owó náírà àtijọ́ lọ. Banki apapọ ilẹ Naijiria (CBN) ti kede pe ko si gbedeke fun ninu owo naira atijọ ti i sẹ ọgọrun-un kan, (N100) igba (N200) ati ẹẹdẹgbẹta naira(N500) mọ, CBN ni ki araalu maa na owo naa lọ pẹlu tuntun lai ni gbedeke igba kankan. Ṣaaju ni banki apapọ ti kede lọjọ kẹrindinlọgbọn, oṣu kẹwaa ọdun 2022, pe oun yoo paarọ awọn owo naa si tuntun, opin yoo si de ba nina tatijọ lọjọ kọkanlelọgbọn oṣu kejila ọdun 2023 yii. Ṣugbọn lọjọ Iṣegun ọsẹ yii ti i ṣe ọjọ kẹrinla oṣu kọkanla 2023, atẹjade kan wa lati ọfiisi adari eto ikede ni CBN, Isa Abdulmumin, ninu eyi ti banki naa ti ṣalaye pe awọn ti wọgile gbedeke lori owo atijọ naa. Atẹjade naa fi kun un pe ẹnikẹni ko gbọdọ kọ awọn owo N100, N200 ati N500 atijọ naa rara, nitori owo tofin faaye gba to si fọwọ si ni wọn n ṣe. Gẹgẹ bi CBN ṣe wi, igbesẹ yii waye lati dena wahala ati idaamu to waye lasiko tawọn eeyan ko fẹẹ maa gba awọn owo atijọ naa mọ nitori tuntun tijọba fi paarọ rẹ, eyi to bẹrẹ lasiko iṣakoso Godwin Emefiele ti i ṣe ọga agba ileefowopamọ apapọ nigba yẹn. Igbesẹ naa di wahala tawọn ọmọ Naijiria n fẹhonu han kiri nitori airowo gba ni banki. Tẹ o ba gbagbe, awijare Emefiele nigba naa ni pe ayipada owo atijọ naa yoo ṣẹgun ijinigbe, ibo rira ati ọwọngogo ọja, ṣugbọn iṣoro airowona lo pada ja si faraalu. Lati dena iṣoro naa lasiko yii ati lọjọ iwaju, Banki apapọ sọ pe gbogbo owo atijọ ti iṣakoso Emefiele paarọ ti di nina bayii lai ni gbedeke ipari kankan
Emefiele kọ̀wé fipò sílẹ̀ bí Cardoso ṣe bẹ̀rẹ̀ iṣẹ́ gẹ́gẹ́ bíi gómìnà CBN,Ilé ìfowópamọ́ àpapọ̀ Nàìjíríà, CBN ti kéde pé gómìnà àná ní ilé ìfowópamọ́ náà, Godwin Emefiele ti kọ̀wé fipò rẹ̀ sílẹ̀. Ìkọ̀wéfipòsílẹ̀ náà ló ń wáyé lẹ́yìn oṣù mẹ́ta tí Ààrẹ Tinubu ní kí Emefiele lọ rọ́kún nílé fún ìgbà kan ná. Lẹ́yìn tí Tinubu ní kí Emefiele lọ rọ́kún nílé ni àwọn ẹ̀ṣọ́ ààbò ọ̀tẹlẹ̀múyẹ́ DSS fi sí àhámọ́ tí wọ́n sì gbé lọ sílé ẹjọ́. Ìjọba àpapọ̀ yàn igbákejì Emefiele láti máa delé, kí ó máa ṣe àkóso ilé ìfowópamọ́ náà. Àtẹ̀jáde kan láti ọ́fíìsì Agbẹnusọ akọ̀wé ìjọba orílẹ̀ èdè yìí, Willie Bassey ní ìdí tí ìjọba ṣe ni kí Emefiele lọ rọ́kún nílé ni ìwádìí kan tó ń lọ lọ́wọ́ lórí rẹ̀ àti pé ìjọba fẹ́ ṣe àtúntò ẹ̀ka ètò ọrọ̀ ajé Nàìjíríà. Ẹ̀wẹ̀ ní ọjọ́ Kẹẹ̀dógún oṣù Kẹsàn-án ni ìjọba kéde ìyànsípò Olayemi Cardoso bíi gómìnà tuntun tí ilé aṣòfin àgbà bá buwọ́lu ìyànsípò náà. Àtẹ̀jáde látọwọ́ agbenusọ Tinubu, Ajuri Ngalele ni wọ́n ti kéde ìyànsípò ọlọ́dún márùn-ún náà. Láti fìdí èyí múlẹ̀, CBN nínú àtẹ̀jáde kan tí wọ́n fi léde lọ́jọ́ Ẹtì, ọjọ́ Kejìlélógún oṣù Kẹsàn-án ní Cardoso ti bẹ̀rẹ̀ iṣẹ́ gẹ́gẹ́ bí gómìnà ilé ìfowópamọ́ ọ̀hún. Agbenusọ CBN, Isa Abdulmumin nínú àtẹ̀jáde náà ní Cardoso yóò máa ṣiṣẹ́ gẹ́gẹ́ bí adelé títí tí ilé aṣòfin àgbà fi máa buwọ́lu ìyànsípò rẹ̀. Abdulmumin ní èyí ń wáyé lẹ́yìn tí Godwin Emefiele kọ̀wé fipò rẹ̀ sílẹ̀ gẹ́gẹ́ bí gómìnà CBN. Bákan náà ló ní àwọn mẹ́rin tí Tinubu yàn gẹ́gẹ́ bí igbákejì sí Cardoso ni àwọn náà tí wá bẹ̀rẹ̀ iṣẹ́ lẹ́yìn tí àwọn igbákejì Emefiele tó wà níbẹ̀ tẹ́lẹ̀ kọ̀wé fipò wọn sílẹ̀. Cardoso ni alága ilé ìfowópamọ́ Citibank Nàìjíríà tẹ́lẹ̀ tó sì ti ní ọ̀pọ̀lọpọ̀ ìrírí lẹ́ka ètò ìsúná àti ọrọ̀ ajé Nàìjíríà. Ààrẹ Bola Ahned ti buwọ́lu ìyànsípò Dókítà Olayemi Micheal Cardoso gẹ́gẹ́ bí gómìnà ilé ìfowópamọ́ àpapọ̀ Nàìjíríà, CBN fún sáà ọdún márùn-ún tí ilé aṣòfin àgbà Nàijíríà bá buwọ́lù ú. Ìdarí yìí ló wà ní ìbámu pẹ̀lú abala kẹjọ ìwé òfin ilé ìfowópamọ́ CBN tọdún 2007 èyí tó fún ààrẹ orílẹ̀ èdè Nàìjíríà láṣẹ láti yan gómìnà CBN àti àwọn igbákejì rẹ̀ mẹ́rin. Àtẹ̀jáde kan tí agbẹnusọ ààrẹ Ajuri Ngalele fi léde laja Ẹtì ní Tinubu tún buwọ́lu ìyànsípò Emem Nnana Usoro, Muhammad Sani Abdullahi Dattijo, Philip Ikeazor àti Dókítà Bala M. Bello bí i igbékejì gómìnà CBN. Ngalele ní ààrẹ ní ìgbàgbọ́ àti ìrètí pé àwọn tí wọ́n yàn náà yóò ṣe àwọn àtúntò ní CBN tí yóò  mú àyípadà bá ètò ọrọ̀ ajé Nàìjíríà. Ó ní tí àtúntò gidi bá ti bá ọrọ̀ ajé Nàìjírí, àwọn olùdókoòwò yóò wá láti gbé ọrọ́ ajé Nàìjíríà lárugẹ. Cardoso tó jẹ́ ọmọ bíbí ìlú Eko tó sì dàgbà ní Eko. Bàbá rẹ̀ ni Felix Bankole Cardoso tó jẹ́ ọmọ Nàìjíríà tó jẹ olùṣirò àgbà Nàijíríà lọ́dún 1963 àti igbékejì alága àti adarí àkóso ilé ìfowópamọ́ Barclays Bank of Nigeria lọ́dún 1972. Ó lọ sí ilé ẹ̀kọ́ alákọ̀ọ́bẹ̀rẹ̀ Corona School Ikoyi kó tó tẹ̀síwájú lọ sí St Gregory College fún ẹ̀kọ́ girama. Ní ọdún 1980 ló parí ẹ̀kọ́ gíga nínú ìmọ̀ nípa àkóso àti ètò ìyẹn Managerial and Administrative Studies ní ilé ẹ̀kọ́ gíga Aston University. Ní ọdún 2005 ló kẹ́kọ̀ọ́ gboyè kejì nínú ìmọ̀ ẹ̀kọ́ Public Administrative ní ilé ẹ̀kọ́ Harvard Kennedy School of Government. Ní ọdún 2017 ni ilé ẹ̀kọ́ Aston University fi oyè ọ̀mọ̀wé da lọ́lá fún àwọn àṣeyọrí Cardoso ní ẹ̀ka ilé iṣẹ́ aládani àti ti ìjọba. Cardoso ti gba àmì ẹ̀yẹ ní oríṣiríṣi lórí iṣẹ́ tó yàn láàyò.
Wo àwọn ohun tó yẹ kí o mọ̀ nípa àsopọ̀ BVN àti NIN tí báńkì ń bèèrè báyìí,Ni bayii, awọn ileeṣẹ ifowopamọ lorilẹede Naijiria ti kede pe kawọn eeyan lọ so nọmba BVN ati NIN ti i ṣe ti nọmba idanimọ wọn pọ ni banki. Aṣẹ yii lo wa ọdọ ileeṣẹ banki apapọ ilẹ wa, CBN. Asẹ naa tẹsiwaju pe awọn onibaara to ba kuna lati ṣe asopọ yii yoo koju iṣoro aile gba owo tabi sanwo jade lati akanti banki wọn. Bo tilẹ jẹ pe ọpọ eeyan lo ti n kọminu lori aṣẹ CBN yii, ti wọn si n ke sita pe awọn ti so o pọ lasiko iforukọsilẹ, sugbọn CBN ko ṣetan lati yi aṣe asopọ BVN ati NIN yii pada. Lọjọ kinni oṣu kejila ọdun 2023,  ileeṣẹ banki apapọ ilẹ wa, CBN, paṣẹ fawọn banki pe ki wọn ti akanti onibaara ti ko ba ni nọmba BVN ati NIN, ki wọn gbe adagadodo si akanti irufẹ eeyan bẹ lati ma le gbowo jade sita. Oṣu kẹrin ọdun 2024 yii ni CBN ni yoo bẹrẹ. Bakan naa ni aṣẹ naa ni awọn ti ki i saba lo akanti wọn fowo rẹpẹtẹ le lo BVN abi NIN nikan fun asopọ, nigba ti awọn ti wọn n lo akanti wọn fun karakata ati lilo owo pupọ yoo nilo BVN ati NIN lati so mọ apo akanti wọn. Eyi ni i ṣe pẹlu ileefowopamọ ti o ba n lo. Awọn banki kan fi anfaani silẹ fawọn onibaara wọn lati ṣe asopọ yii lori ayelujara. Bẹẹ lawọn mi-in yoo fi nọmba kekere ( short code) ranṣẹ, tabi ki wọn fi lẹta ta a mọ si ‘email’, ranṣẹ si onibaara lati ba oṣiṣẹ banki to ba wa loju opo sọrọ lori ilana naa. Ohun to ṣe pataki ni pe ki kaluku lọ si banki rẹ, ko si beere ilana to daa to si rọrun ju lati so awọn nọmba mejeeji pọ mọ akanti wọn. Oṣu kẹta yii ni asopọ naa yoo wa sopin gẹgẹ bi CBN ṣe palaṣẹ. Awọn banki si ti n fi atẹjiṣẹ ṣọwọ sawọn onibaara lati ja a kunra, ko too wa sopin. Ṣugbọn ki gan-an ni anfaani igbesẹ yii. Akọṣẹmọṣẹ nipa eto ọrọ aje ati inawo, Mata Irene David-Arinze, ṣalaye fun BBC pe igbesẹ naa yoo fọ ẹka iṣuna Naijiria mọ tonitoni. O ni ipo ti ẹka yii wa lasiko iṣakoso Godwin Emefiele, to jẹ gomina CBN tẹlẹ, ti ba nnkan jẹ gan-an, atunṣe pataki si ni lati wayi ni kiakia. Irene sọ pe asopọ yoo jẹ ki CBN mọ bi nnkan ṣe n lọ lẹka ọrọ aje Naijiria Yoo jẹ ki oju awọn onimagomago han sode pẹlu iṣẹ ọwọ wọn. O ni o le pẹ kawọn eeyan too maa ri ipa ti asopọ yii ni, ṣugbọn ọsan yoo so didun nigbẹyin.
Wo àwọn nǹkan tí o nílò láti jàǹfàní ẹ̀yáwó ₦200bn tí ìjọba fẹ́ pín f'áwọn ọlọ́jà,Ilé ìfowópamọ́ tó ń rí sí ọ̀rọ̀ okoòwò ní Nàìjíríà ìyẹn Bank of Industry (BOI) ti ní àwọn fẹ́ bẹ̀rẹ̀ sí ní pín ẹ̀yáwó oní ipele mẹ́ta fún àwọn ọlọ́jà àtí olókoòwò káàkiri Nàìjíríà. Wọ́n ní owó náà ni iye rẹ̀ tó igba bílíọ̀nù náírà láti fi ṣe àtìlẹyìn fún àwọn okoòwò kéékèèkèé láti fi mú ìgbèrú bá ètò ọrọ̀ ajé. Àtẹ̀jáde kan tí ilé ìfowópamọ́ náà fi léde ní ẹ̀yáwó náà ni yóò ní ipele owó ìrànwọ́ ti ìjọba àpapọ̀ ń fún àwọn ènìyàn, ètò ìbojú àánú wo àwọn okoòwò kéréje àti ṣíṣe àtìlẹyìn fún àwọn iléeṣẹ́ tó ń pèsè ọjà ní Nàìjíríà. Adarí ilé ìfowópamọ́ BOI, Olasupo Olusi nínú àtẹ̀jáde náà ní àádọ́ta bílíọ̀nù náírà nínú owó náà ló wà fún ṣíṣe àtìléyìn fún àwọn olọ́jà kéréje. Ó ní ó kéré tán, àwọn obìnrin àti ọ̀dọ́ tí iye wọ́n tó ẹgbẹ̀rún kan káàkiri ìjọba ìbílẹ̀ 774 tó wà ní Nàìjíríà ni yóò jẹ àǹfàní yìí. Ó ní àwọn ọlọ́jà tí yóò gba ìrànwọ́ ní ipele yìí ni àwọn olóúnjẹ, àwọn oníṣẹ́ ọwọ́, àwọn ọlọ́kọ̀, àwọn oníṣẹ́ ọnà àti bẹ́ẹ̀ bẹ́ẹ̀ lọ. Ó fi kun pé àwọn tó bá gba owó ìpele yìí kò ní da owó náà padà. Ipele kejì ni àwọn oní iléeṣẹ́ kékeré, tí ilé ìfowópamọ́ BOI sì fìdí rẹ̀ múlẹ̀ pé bílíọ̀nù márùndínlọ́gọ́rin náírà ni wọ́n ti yà kalẹ̀ fún èyí. Wọ́n ní owó náà yóò jẹ́ ìrànwọ́ fún àwọn iléeṣẹ́ yìí láti mú àdínkù bá ìṣòro tí wọ́n ń kojú lórí pípèsè àwọn iṣẹ́ tí wọ́n ń ṣe àti láti gbé ọjà wọn láti ibìkan lọ sí òmíràn. Wọ́n fi kun pé ẹnìkọ̀ọ̀kan nínú àwọn tó máa jẹ àǹfàní yìí ni yóò gba mílíọ̀nù kan náírà àti pé ìdá mẹ́sàn-án ni àlékún tí yóò gorí owó náà tí wọ́n bá fẹ́ da padà. Bákan náà ni wọ́n fi kun pé àwọn iléeṣẹ́ ńlá tó ń pèsè ọjà náà ni àwọn máa fún ní ẹ̀yáwó bílíọ̀nù márùndínlọ́gọ́rin láti fi mú àdínkù tí wọ́n ń kojú lẹ́nu iṣẹ́ wọn. Bílíọ̀nù kan náírà ni àwọn tí yóò jẹ àǹfàní yìí máa gbà pẹ̀lú àlékún ìdá mẹ́sàn-án tí wọ́n máa dá padà láàárín ọdún márùn-ún. Ìpèsè ẹ̀yáwó yìí ló ń wáyé látọwọ́ ìjọba àpapọ̀ láti mú àdínkù bá ìṣòro tí àwọn èèyàn ń kojú.
Ìgbẹ́jọ́ Godwin Emefiele, gómìnà CBN tẹ́lẹ̀ tún kọsẹ́, ìdí rèé,Igbẹjọ gomina tẹlẹ fun Banki apapọ Naijiria, Godwin Emefiele tun fi ẹsẹ kọ gbongbo ọna lọjọru nitori iyanṣẹlodi ẹgbẹ oṣiṣẹ to n lọ lọwọ lorilẹede Naijiria. Ni ile ẹjọ giga apapọ to wa ni olu ilu Naijiria, Abuja lo ti yẹ ki igbẹjọ naa tẹsiwaju ṣugbọn didarapọ ti ẹgbẹ awọn oṣiṣẹ lẹka eto idajọ, JUSUN darapọ mọ iyanṣẹlodi ẹgbẹ oṣiṣẹ to bẹrẹ lọjọ Aje ko jẹ ki ẹjọ naa le tẹsiwaju. Ẹgbẹ awọn oṣiṣẹ lẹka eto idajọ, JUSUN pẹlu paṣẹ fun awọn ọmọ ẹgbẹ rẹ lati darapọ mọ iyanṣẹlodi ti NLC ati TUC pe lori bi awọn janduku kan ṣe din dundu iya fun aarẹ ẹgbẹ oṣiṣẹ NLC ni ipinlẹ Imo ni ọjọ kinni oṣu kọkanla ọdun 2023. Gbagbagba ni awọn iloro to wọ ile ẹjọ naa wa ni titi pa lowurọ Ọjọru ti awọn akọroyin de ibẹ. Ni ọsẹ to kọja ni Onidajọ Olukayọde Adeniyi gba oniduro fun Emefiele lọsẹ to kọja. Lọsẹ to kọja kan naa lo si paṣẹ pe ki awọn oṣiṣẹ agbofinro DSS o jọwọ rẹ fun awọn agbẹjọro rẹ to fun ni aṣẹ lati maa mu u wa si ile ẹjọ fun igbẹjọ rẹ. Gomina agba tẹlẹ fun banki apapọ Naijiria, CBN naa, Godwin Emefiele wọ gbaga wahala ni kete ti aarẹ orilẹede Naijiria, Bọla Ahmed Tinubu yọọ nipo loṣu kẹfa. Ọjọ keji ni awọn agbofinro DSS lọ gbe e si ahamọ ki wọn to fi oju rẹ ba ile ẹjọ ni ọjọ kẹtala oṣu keje ọdun 2023. Ẹsun nini ibọn ati ohun ija oloro ni ikawọ ni wọn fi kan an niwaju onidajọ Oweibe, ṣugbọn Emefiele ni oun ko jẹbi ẹsun ti wọn fi kan an naa. Nigba to di oṣu kẹjọ ni DSS ba tun yi biri ti wọn si ni awọn ko tun fi ẹsun naa kan an mọ. Ni kete ti wọn tu u silẹ ọjọ kẹrindinlọgbọn oṣu kẹwaa ni ajọ to n gbogun ti iwa ijẹkujẹ lorilẹede Naijiria, EFCC ba tun gbe lọjọ yii kan naa. EFCC kuna lati gbe Emefiele wa si ile ẹjọ lọjọ Aje ọsẹ to kọja ki ile ẹjọ to paṣẹ pe wọn gbọdọ fi han lọjọru ọsẹ to kọja kan naa fun igbẹjọ lori gbigba beeli rẹ, eleyi ti EFCC gbọran si. Onidajọ Adeniyi gba beeli Emefiele lọsẹ to kọja naa, ti ireti si wa ṣaaju iyanṣẹlodi awọn oṣiṣẹ pe yoo yọju sile ẹjọ lọjọru.
Bí o ṣe lè dá ìròyìn ẹlẹ́jẹ̀ mọ̀ rèé lórí ẹ̀rọ ayélujára,Awọn ọna ti o le gba ree lati koju iroyin ofege lori ẹrọ ayelujara ati bi o ṣe le daa mọ. Ni ọpọlọpọ igba, awọn eniyan kii ṣakiyesi lati mọ ibi ti iroyin ti jade wa, lai mọ pe iroyin ofege lo kun ori ẹrọ ayelujara. Lọpọ igba ni iroyin ofege ti da wahala silẹ, to si ti ṣe akọpa fun ijọba tiwantiwa. Amọ fidio yii salaye ni ẹkunrẹrẹ bi ẹ ṣe le tete mọ iroyin ẹlẹjẹ ti ẹ ba ri.
Kí ni yóò ṣẹlẹ̀ sí ojú òpó Facebook, Instagram àti X rẹ tí ọlọ́jọ́ bá dé?,Ọpọ awọn ọrẹ Mathew ni ko gbọ pe o ti ku, wọn ṣi n ki ku oriire ọjọ ibi rẹ loju opo Facebook rẹ, eyii to ba iyawo rẹ ninu jẹ lọpọlọpọ. Mathew, to jẹ ọkọ Hayley Smith ku lẹni ọdun mẹtallelọgbọn ni nnkan bii ọdun meji sẹyin lẹyin to ni arun jẹjẹrẹ. Iyawo rẹ ni oun ti gbiyanju lati sọ oju opo rẹ naa di ti ẹni ti jade laye, iyẹn ‘memorial page,’ ṣugbọn Facebook ni ki oun fi iwe ẹri iku rẹ ṣọwọ amọ gbogbo ohun ti oun n ṣe ni ko so eso rere. O ni “Mo ti gbiyanju rẹ fun igba ogun ti ko lọ lo jẹ ki n fi silẹ nitori mi o ni okun lati kan si Facebook funra rẹ.” Ọpọ eeyan kaakiri agbaye lo ti n woye pe ki ni yoo ṣelẹ si oju opo ibanidọrẹ eeyan lori ayelujara ti irufẹ ẹni ba papoda. Eyii ko ṣẹyin bi awọn eeyan ṣe maa n ki eeyan loju ọpọ rẹ lori ayelujara lasiko ọjọ ibi, paapaa ti wọn ko ba mọ pe irufẹ ẹni ti dagbere faye. Awọn oju opo kan gba awọn mọlẹbi ẹni to jade laye laaye lati pa oju opo eeyan wọn to ku de, nigba ti awọn oju opo mii n lo ọna miran. Fun apẹrẹ, ileeṣẹ kan ṣoṣo lo ni Instagram ati Facebook, wọn si fi aye silẹ ki eeyan sọ oju opo mọlẹbi rẹ di ti ẹni to ti ku pẹlu iwe ẹri iku ‘death certificate.’ Eyii ni wọn n pe ni pe wọn ‘memorialise’ oju opo naa. To n tumọ si pe wọn yoo ti oju naa pa amọ awọn eeyan le lọ maa fi aworan sibẹ lati ṣe iranti ẹni to jade laye. Irufẹ oju opo bẹẹ ni wọn maa n kọ akọle ‘in memory of’ si. Facebook kii gbe irufẹ oju opo bẹẹ wa fun ẹlomiran lati badọrẹ. Ni ti oju opo X, ko tii si aye lati sọ oju opo ẹni to ti jade laye di ‘memorial.’ Onimọ nipa abo ori ayelujara, Sasa Zivanovic sọ pe awọn onijibiti le bẹrẹ si n lo oju opo ẹni to ti ku lati ṣiṣẹ aburu. Zivanovic sọ pe awọn kọlọrọsi ẹda le mu awọn nnkan nipa ẹni naa bi aworan, orukọ, ọjọ ibi ati bẹẹ  bẹẹ lọ, lati ṣiṣẹ ibi. Gẹgẹ bii ohun to sọ, wọn le lo irufẹ awọn nnkan nipa ẹni bẹẹ lati ṣi oju opo mii lati gba owo lọwọ awọn ti ko mọ pe oloogbe naa ti jade laye.
Àwọn òbí banújẹ́ báwọn ọmọ tó ti kú ṣe ń sọ̀rọ̀ bíi alàyè lórí TikTok láti sọ ohun tó pa wọ́n,Awọn obi kan ti wọn ti padanu ọmọ wọn ti fi aidunu wọn lede lori bi awọn eeyan ṣe n lo aworan awọn ọmọ kekere ti wọn ṣekupa lati maa sọrọ bii alaye loju opo TikTok. Awọn fidio naa ṣafihan awọn oloogbe ọhun, ti wọn  n sọrọ nipa bi iku wọn ṣe waye, lai gba aṣẹ lọwọ awọn mọlebi oloogbe. Lati inu oṣu Kẹrin ọdun yii ni awọn fidio ti wọn lo ẹrọ AI lati pilẹ rẹ ti n gbajumọ loju opo TikTok, bo tilẹ jẹ pe awọn  alaṣẹ oju opo naa ti fofin de awọn fidio ọmọde. Amọ ṣa, iwadii BBC fi han pe o ṣeeṣe ki awọn kan lara awọn oṣiṣẹ ileeṣẹ naa ma mọ kulẹkulẹ ofin to so ileeṣẹ naa ro. Ọkan lara awọn oṣiṣẹ TikTok kan sọ fun BBC pe lẹyin oṣu mẹrin ti wọn fofin de lilo aworan ọmọde pẹlu AI, ileeṣẹ ọhun ko bun oun gbọ. Awọn ẹbi kan to n ṣọfọ ọmọ wọn to di oloogbe ti sọrọ soke nipa fidio AI lori ọmọ wọn to wa lori ayelujara. Baroness Beeban Kidron, to jẹ ọkan lara awọn aṣofin ilẹ Gẹẹsi sọ pe nnkan ibanujẹ ni ki obi maa wo fidio ọmọ rẹ to ti ku ko maa sọrọ nipa bi wọn ṣe pa a. O ni “Ti o ba jẹ ọkan lara awọn mọlẹbi tabi obi irufẹ ọmọ bẹẹ, ibanujẹ nla gbaa ni awọn fidio  ọhun yoo jẹ fun ọ.” Ko pẹ ti awọn fidio naa bẹrẹ si n jade ti awọn mọlẹbi awọn oloogbe ọhun bẹrẹ si n fọhun. Lara irufẹ obi bẹẹ ni obinrin ọmọ orilẹ-ede Canada kan, Amélie Lemieux. Inu oṣu Keje, ọdun 2020 ni ọkọ Amélie Lemieux ṣekupa ọmọ wọn meji Romy ati Norah, ko to gbẹmi ara rẹ. Iyalẹnu nla lo jẹ fun arabinrin Lemieux nigba to ri fidio AI ti awọn oloogbe naa ti n sọrọ nipa iku wọn loju opo TikTok. Lemieux ni “o ba inu mi jẹ to bẹẹ ti mi o le ṣalaye.” “Fidio ọhun da omi tutu si mi lọkan to bẹẹ ti mi o le wo o de ipari, bẹẹ naa ni aburo mi ọkunrin to wa pẹlu mi ko le wo tan.” Gẹgẹ bii ohun to sọ, ominu n kọ lori pe awọn mọlẹbi oun mii to jẹ ọmọde naa le ri awọn fidio ọhun lori TikTok. Bo tilẹ jẹ pe ọpọ awọn mọlẹbi ti ọrọ naa kan lo fi to ileeṣẹ TikTok leti, awọn fidio naa ṣi wa lori ayelujara. Ẹrọ AI ti mu ko rọrun lati maa gbe awọn fidio jade pẹlu irọrun laye ode oni. O ti ṣeeṣe bayii ki eeyan po fidio pọ pẹlu aworan lasan laarin iṣẹju perete. Lootọ ni pe lara awọn aworan naa ko jọ ẹni ti iṣẹlẹ naa ṣẹlẹ si, amọ pupọ ninu rẹ lo jọ eeyan nitori aworan ẹni naa ti wọn lo. Pupọ ninu awọn to n ṣe irufẹ fidio ọhun lo n gbe ara wọn pamọ, amọ BBC ṣawari ọkan lara wọn, ti orukọ rẹ n jẹ Ritul. Lara awọn fidio awọn ọmọde naa ni wọn ti ṣe ẹda rẹ ni oniruru ede bii Portuguese, Spanish, French, German, Italian ati Polish. Fun apẹrẹ, oniruru fidio bii 170 ni BBC ṣawari nipa James Bulger, ọmọ ọdun meji ti awọn ọmọde mii ṣekupa ni Merseyside, ni England, lọdun 1993. Lẹyin ti iya James, Denise Fergus sọ fun ileeṣẹ iroyin kan loṣu Keje pe awọn fidio ọmọ oun mu ibanujẹ de ba oun, TikTok sọrọ soke ninu atẹjade kan. TikTok ni “A ko faye gba irufẹ awọn fidio bayii loju opo wa.” “Gbogbo igba ni a si maa n fa irufẹ awọn fidio bẹẹ yọ ti a ba ti ṣawari wọn.” Wayi o, TikTok ti sọ pe bo tilẹ jẹ pe awọn ko faramọ awọn fidio bẹẹ, yoo ṣoro fun awọn lati ṣawari gbogbo rẹ.
Twitter ń gbọn “blue tick” yọ, wo àwọn àgbà òṣèlú, olórin, òṣèré fíìmù Yorùbá tí kò sanwó “blue tick” fún Elon Musk,Oju opo ikansiraẹni agbaye Twitter ti bẹrẹ si ni gbe igbesẹ lori ọrọ ti wọn fi lede nigba diẹ sẹyin pe awọn eeyan yoo bẹrẹ si ni san owo lati le ni maaki alawọn buluu. Maaki buluu yii lo maa n ṣamii idamọ fun awọn eeyan pataki lawujọ̀ latori awọn adari orilẹede titi de gbogbo eeyan to ba ti di ilumọọka lori ayelujara twitter atawọn oju opo ayelujara ikansiraẹni miran. Ni orilẹede Naijiria, ko yọ awọn adari ati oloṣelu silẹ rara koda ko yọ awọn adari ẹsin, awọn ileeṣẹ to lorukọ to fi mọ awọn gbajugbaja oṣere silẹ. Koda, ọpọlọpọ wọn lo ti n fi ọrọ sita loju opo wọn ti ko ni “blue tick”. Bola Tinubu Nigba ti a wo oju opo ikansiraẹni awọn oludije sipo aarẹ ni ẹgbẹ oṣelu mẹtẹta to ga ju, ileeṣẹ Twitter ti gbọn maaki buluu yọ loju opo wọn. Ẹni ti o jẹ aarẹ ti wọn ṣẹṣẹ dibo yan ni Naijiria, Ahmed Bola Tinubu naa wa lara awọ́n ti oludasilẹ Twitter fa maaki buluu yọ loju opo rẹ. Atiku Abubakar Bakan naa la ba loju opo Twitter oludije ipo aarẹ fun ẹgbẹ oṣelu Peoples Democratic Party, Alhaji Atiku Abubakar. Peter Obi Ko yọ oludije ẹgbẹ oṣelu Labour Party naa silẹ, loju opo tirẹ naa, oludasilẹ Twitter ti yọ maaki buluu to wa nibẹ. Bakan naa, awọn eekan ilẹ Gẹẹsi ko gbẹyin o. - Aarẹ Amẹrika tẹlẹ ri Donald Trump fara gba a -Justin Bieber, gbajumọ olorin Canada -Adari gbogbo ijọ Katoliiki lagba - Ogbontagi agbabọọlu Cristiano Ronaldo Ọpọlọpọ ẹda orukọ oju opo ikansiraẹni awọn eeyan lo wa to jẹ bii ayederu to si jẹ pe maaki buluu yii nikan ni ẹ le tete fi mọ eyi to jẹ ojulowo gangan amọ aparo kan o ga ju kan lọ mọ bayii laarin gbogbo awọn to n lo oju opo ayelujara. Oludasilẹ oju opo ikansiraẹni Twitter, elon Musk ti sọ ṣaaju akoko yii pe oun fun gbogbo eeyan to ni “blue tick” loju opo Twitter ni ooreọfẹ asiko diẹ yii ni lyin eyi ti wọn yoo bẹrẹ si ni san owo lati ni maaki buluu naa. Ẹnikẹni ti ko ba maa san owo loṣooṣu eyi to kọkọ fi iye rẹ pe owo Dollar mẹjọ, ko ni ni maaki buluu lẹgb orukọ rẹ lori Twitter. Nibayii, ko tii pẹ ti wọn gbọn gbogbo maaki buluu ọhun yọ ti iroyin jade pe iye owo ti wọn yoo san lati nii pada ti di Dollar mọkanla. Ni Ọjọbọ ogunjọ oṣu kẹrin bẹrẹ si ni ku giri yọ ọgọọrọ maaki buluu lara oju opo awọn eeyan koda to fi mọ ti awọn oniroyin ati akaroyin naa.
'Ọmọdé tó fẹ̀ràn sínsín èèyàn jẹ ní Ikorodu ni wá',Ọpọ ìgbà ni wọn maa n múra bíi obìnrin láti sín wọn jẹ. Awọn ọmọ iya mẹta kan ni wọn ti di asínjẹ pọnbele lori ikanni ayelujara instagram. Muiz Sanni to dagba jù ninu wọn jẹ ọmọ ọdun mẹrinla nigba ti Fawas Sanni jẹ ọmọ ọdun méwaa ti Malik Sanni to kere julọ ninu wọn jẹ ọmọ ọdun mẹjọ Ẹgbọn wọn agba lo maa n ba wọn dari fidio ti wọn n ya fi sin awọn agbajugbaja oloṣere jẹ lori ayelujara. Muiz ni pe opin ọsẹ ni awọn maa n ya fidio naa ko ma lè pa ẹkọ awọn lara. Ọpọ oju ninu ere oniṣe Naijiria bii Adesuwa, Genevive ati bẹẹ bẹẹ lọ ni wọn ti sin jẹ ti wọn fi sọ ara wọn di adẹrin-poṣonu. Wọn sọ bi wọn ṣe bẹrẹ niwọnba ko to di nla bayii péki onikaluku bẹrẹ ohun to wuu lati ṣe lọdun 2019. Igbesẹ kan naa lo ni lati kọkọ gbv'é, koda ki igbesẹ naa kere. Ilu Ikorodu, nipinlẹ Eko ni Naijiria  ni wọn wa.
Ohun pàtàkì tó yẹ́ kóo mọ̀ rèé nípa ojú òpó Threads tó fẹ́ gbadé mọ́ Twitter lọ́wọ́,Ileeṣẹ imọ ẹrọ Meta to ni oju opo Facebook ati Instagram ti gbe oju opo tuntun ‘’Thread ‘’jade, eleyii ti Mark Zukerberg ni yoo gba ade mọ oju opo Twitter. Awọn onimọ nipa  oju ẹrọ ni oju opo Threads ṣeeṣe ko mu ọpọlọpọ awọn ololufẹ oju opo Twitter lọ si oju opo tuntun naa nitori awọn igbeṣẹ ti ko ba awọn to n lo oju opo naa lara mu ti Elon Must n gbe jade. Threads ni yoo gba awọn to n lo laaye lati kọ ọrọ 500 lẹẹkan naa, ti yoo si ni awọn ohun meremere bii ti oju opo Twitter. Zukerberg ni o le ni miliọnu marun un awọn eniyan to ti buwọlu oju opo naa. Saaju lo ti sọ pe awọn ni lọkan lati ri pe oju opo naa fa awọn eniyan mọra. Awọn ohun to yẹ ki ẹ mọ nipa re e; Ileeṣẹ Meta ni iwoye awọn ni lati mu awọn ohun meremere ti awọn eniyan ni anfaani si loju opo Instagram, ki wọn si gbe wa si Thread, nibi ti awọn eniyan yoo ti kọ ọrọ daradara. Bio tilẹ jẹpe Threads da wa ni, yoo ṣeeṣe fun awọn eniyan lati lo oju opo Instagram wọn lati wọ oju opo Threads. Amọ awọn ti ko ba fẹ gba oju opo Instagram wọle naa le lo lọ si oju opo Threads taarata. Bakan naa ni awọn eniyan yoo le tẹle awọn to wu wọn ati awọn ti wọn n tele loju opo Instagram tẹlẹ. Ni oju opo Thread awọn eniyan yoo ni anfaani lati fi awọn aworan ati fidio ti wọn n fisi ni Intagram si ibẹ. Bakan naa ni wọn yoo nianfaani lati fi fidio to to iṣẹju marun un si oju opo naa. Awọn eniyan yoo maa ri ohun ti awọn to n tẹle wọn n kọ si oju opo wọn. Bakan naa ni wọn yoo le fi aaye fun awọn ti wọn fẹ ko ‘’mention’’ wọn ti wọn ba n kọ atẹjade si oju opo wọn. Bio tilẹ jẹpe Meta ni oju opo tuntun naa yoo dabi Instagram amọ awọn eniyan ni ọna lati gbade mọ Twitter lọwọ ni. Ileeṣẹ Meta ni awọn orilẹede ni ilẹ Yuroopu ko ni tii ni anfaani si oju ẹrọ naa lasiko yii nitori awọn ofin to rọmọ lilo oju opo imọ ẹrọ. Bakan naa ni wọn ni awọn eniyan lati awọn orilẹede to le ni ọgọrun, ti Niajiria ati Ilẹ Gẹẹsi wa ninu rẹ yoo ni anfaani lati lo loju opo wọn. Amọ ileeṣẹ naa ni ijiroro n lọ lọwọ pẹlu Ajọ Iṣọkan Ilẹ Yuroopu. Eyi n waye lasiko ti Elon Must gbe gebndeke lori awọn iye igba ti awọn eniyan le tweet loju ẹrọ naa. Awọn onimọ ni awọn ofin tuntun yii yoo fun awọn eniyan  ni anfaani lati lọ si ‘’threads’’ ni awọn ọna to wu wọn. Ileeṣẹ oju opo Twitter ti ni awọn n gbe ileeṣẹ Meta lọ si ileẹjọ lori ẹrọ tuntun ‘’Threads’’ ti wọn gbe jade. Elon Musk ni oun ko bẹru ifigagbaga amọ iyanjẹ ni oun ko fẹ. Amọ ileeṣẹ Meta ni awọn ko lo awọn oṣiṣẹ Twitter to kuro lati da ‘’Threads’’ silẹ. Meta ni o kere tan miliọnu ọgbọn awọn eniyan ni wọn ti download oju opo tuntun naa si ori ẹrọ wọn. Onimọ nipa iroyin imọ ẹrọ ni BBC, James Clayton jabọ pe bi awọn iroyin ṣe n wọle si oju opo tuntun naa jọ ti oju opo Twitter.
Oludayo Olayiwola: Aláwàdà tó ń fi ìpèníjà ojú pa ọ̀pọ̀ èèyàn lẹ́rìn-ín lórí Tik-Tok,Ara meeriri gbaa ni iroyin yii, nibi ti mama kan ati ọmọ rẹ ti n fi ipenija oju se awada lati pa ni lẹrin loju opo Tik-Tok. Adura ti gbogbo ẹda maa n gba nile aye ni pe ki Ọlọrun mase jẹ ka ri adantan, bi adanwo ba tilẹ de. Sugbọn bi adanwo ba de, iha ti ẹda ba kọ si ni yoo sọ bi adanwo naa yoo se tete di ohun igbagbe si. Iru eeyan bẹẹ ni mama yii, Oludayo Olayiwola to ni ipenija oju. Mama yii ati ọmọ rẹ si gbajumọ loju opo ayelujara Tik-Tok, ti wọn ti maa n se awada, eyi to maa n pa ọpọ eeyan lẹrin. Bakan naa tun ni mama ti ko riran rara yii tun maa n lọ ẹrọ ata, maa ro fufu, to si tun maa n se isẹ lorisirisi. Kayefi nla lo maa n jẹ fun ọpọ eeyan to ba ri mama yii, ti wọn si maa n beere pe bawo lo ti n se e? Eyi lo mu ki BBC Yoruba tọ mama Oludayo Olayiwola lọ lati mọ orisun agbara rẹ to fi di gbajumọ loju opo TIK-TOK. Nigba ti wọn n ba BBC Yoruba sọrọ, mama yii ati ọmọ rẹ ni ipenija oju yii de lojiji, to si da nnkan ru. Amọ ọna lati gbe ironu naa kuro lara lo mu ki wọn maa pa ọpọ eeyan lẹrin loju opo Tik-Tok, ti mama naa si di gbajumọ. Mama Oludayo Olayiwola ni sadede ni ipenija oju naa de ba oun ni bii ọdun mẹwaa sẹyin, ti awọn dokita si ni ko ni atunse mọ. O ni oun ti maa n lọ ẹrọ ata tẹlẹ ki ipenija oju to de, oun ko si fẹ maa se agbe jẹun tabi jiya lo mu ki oun si tẹsiwaju lati maa rọ ẹrọ ata. Bakan naa ni ọmọ mama naa ni ọpọ ọdọ to ti pa obi wọn to ni ipenija ara ti, ni wọn ti pada n lọ tọju wọn lati igba ti oun ti n gbe mama oun to ni ipenija oju sita loju opo Tik-Tok. O ni nnkan ti yatọ lati igba tawọn ti bẹrẹ wada naa, ti ọpọ eeyan si maa n fi nnkan ransẹ si mama naa. Mama Oludayo Olayiwola wa gba awọn eeyan to ni ipenija bii tiẹ nimọran lati mase ro pe o ti tan fun awọn.
Ìjọba Senegal fòfin de Tiktok lílò,Orílẹ̀ èdè Senegal ti darapọ̀ mọ́ àwọn orílẹ̀ èdè tí wọ́n ti fòfin dé lílò Tiktok gẹ́gẹ́ bí àwọn orílẹ̀ èdè kan ti ṣe ṣáájú. Mínísítà fétò ìbáraẹnisọ̀rọ̀ orílẹ̀ èdè Senegal, Moussa Bocar Thiam ní àwọn ti ṣe àwárí rẹ̀ pé Tiktok ní àwọn tó máa ń pín ọ̀rọ̀ òdì àtàwọn ọ̀rọ̀ tó le dá wàhálà sílẹ̀ ní orílẹ̀ èdè náà máa ń lò. Thiam ní àwọn kò ní fi ààyè gba áàpù tó le da omi àláfíà ìlú náà rú. Ṣáájú ni ìbẹ̀rẹ̀ ọ̀sẹ̀ yìí ni ìjọba Senegal ti kọ́kọ́ dẹnu ayélujára orílẹ̀ èdè náà kọlẹ̀ tí mínísítà ọ̀hún sì ti ṣèkìlọ̀ fáwọn ènìyàn láti tẹ̀lé òfin náà. Àmọ́ ọ̀pọ̀ àwọn ènìyàn ló ṣì ń ní àǹfàní láti lo ayélujára wọn ṣùgbọ́n ojú òpó náà kò já gaara. Àwọn ènìyàn tó lé ní mílíọ̀nù mẹ́wàá ló ń ṣàmúlò ayélujára ní Senegal èyí tó jẹ́ ìdá méjìdínlọ́gọ́ta àwọn ènìyàn tó wà ní orílẹ̀ èdè náà. Orílẹ̀ èdè Jordan náà ti fòfin de lílò Tiktok látàrí wáhàlá tó bẹ́ sílẹ̀ ní orílẹ̀ èdè lẹ́yìn tí àlékún bá owó epo bẹntiróòlù. Láti ọjọ́ Kẹrìndínlógún oṣù Kejìlá ọdún 2022 ni orílẹ̀ èdè náà ti gbégi dí lílo áàpù Tiktok láti ṣe àmójútó ìwọ́de tó lé ní ọ̀sẹ̀ kan tó wáyé ní orílẹ̀ èdè ọ̀hún nítorí àlékún owó epo. Adarí ètò ààbò Jordan sọ lórí Facebook pé ẹ̀ka tó ń rí sí ìwà ọ̀daràn lórí ayélujára ggbàgbọ́ pé àwọn ènìyàn ti ṣe àmúlò Tiktok lọ́nà tí kò tọ́. Wọ́n ní àwọn kò ní fi ààyè gba gbígbé àwọn fídíò tó ń pè fún ìdàlúrú àti wàhálà láàyè ní orílẹ̀ èdè náà. Ó ní ẹ̀ka náà ń ṣe àmójútó àwọn nǹkan tó ń jáde lórí ayélujára pàápàá lórí àwọn ìpèdè tó le dá wàhálà sílẹ̀. Àwọn tó ń ṣàmúlò áàpù náà ní ìjọba Jordan kàn mọ̀-ọ́n-mọ̀ fẹ́ pa àwọn lẹ́nu mọ́ láti má pariwo wàhálà tó ń ló ní orílẹ̀ èdè náà síta. Yàtọ̀ sí Jordan, àwọn orílẹ̀ èdè tó tún ti fòfin de lílo Tiktok ni Canada, Amẹ́ríkà, India, Taiwan, Pakistan, Afghanistan àti Iran.
Ẹ gbà wá o! Ìyan, èbi àti ìṣẹ́ ń lù wá pa púpọ̀ ní North Korea,Awọn ara orilẹede North Korea ti ke gbajare jade pe iyan ati iṣẹ ti gbẹmi ọpọ eniyan lorilẹede naa. Eyi n waye lasiko ti ọwọngogo ati aisi ounjẹ gbode nibẹ. Eleyii ni wọn lo ti gbẹmi ọpọ eniyan to wa ni igberiko nitori ko si ounjẹ fun wọn lati jẹ. Ninu ifọrọwanilẹnuwo ti wọn ṣe pẹlu BBC, ni awọn eniyan yii ti sọ iriri wọn. Orilẹede North Korea jẹ ọkan lara awọn orilẹede lagbaye ti wọn da wa lati bi ọdun 1990, ti wọn ko si ba ẹnikẹni sẹ. Awọn araalu ni awọn to n tọrọ bara ni wọn n ri oku wọn ni opopona, ti ko si si ounjẹ ni awọn ile itaja. Arabinrin kan ni ki awọn ọmọ oun ba le jẹun, niise ni oun ma n fun wọn ni ounjẹ ti o yẹ ki oun jẹ. Bakan naa ni arakunrin miran to ba BBC sọrọ ni awọn eniyan marun un lo ti ku ni abule wọn nitori iyan to gbode naa. Ni ile miran, arabinrin to wa nibẹ n ṣe aisan nitori airi ounjẹ jẹ, ti awọn ọmọ rẹ ati awọn mọlẹbi rẹ naa ko si ri ounjẹ jẹ. Iroyin o ṣeeṣe ko jẹ pe o ti pẹ diẹ ti iyan, iṣẹ ati aisi ounjẹ ti gbode ni orilẹede North -Korea.
"Ìjà dópin, wo ọ̀nà tí òṣèré-bìnrin Yewande Adekoya àti ọkọ rẹ̀ gbà parí ìjà tó tú wọn ká,Yewande Adekoya ati  ọkọ rẹ, Abiodun Ishola tawọn mejeeji jẹ osere tiata lede Yoruba lo seṣee ki alafia ti pada sinu idile wọn. Laipẹ yii ni Yewande gbadura fun ọgbọn lati mọ oun ti yoo ṣe bii ọkọ rẹ, Abiodun Ishola ṣe n tọrọ aforiji lọwọ rẹ ṣaaju ayẹyẹ ọjọ ibi rẹ. Bẹẹ ba gbagbe, o ti to osu mẹjọ sẹyin ti ariwo ta lori ayelujara pe igbeyawo naa ti tuka, ti tọkọ-taya naa si ti n gbe lọtọọtọ. Iroyin naa lo ba ọpọ ololufẹ awọn osere tiata mejeeji naa lojiji, ti wọn si fẹ mọ oun to ya wọn. Bi ọkọ rẹ tiẹ n sọrọ lowelowe lori ayelujara amọ se ni Yewande n rawọ ẹbẹ sawọn ololufẹ rẹ pe oun ko fẹ ki wọn bu ọkọ oun. Ọ ni oun ko fẹ ki ọrọ igbeyawo awọn di oun ti wọn yoo maa gba, bi ẹni gba igba ọti lori ayelujara. Lati igba naa si ni koowa wọn ti n gbe lọtọọtọ, ti Yewande si n setọju ọmọbinrin meji to wa ninu igbeyawo naa. Ọjọ kejilelogun osu kinni ọdun ni ọjọ ibi Yewand Adekoya, eyi to sami rẹ pẹlu aworan to rẹwa ldun yii. Aworan naa si ni ọkọ rẹ lo, lati fi kede pe oun tọrọ aforijin lori awọn iwa to ti hu si lati ẹyin wa. Nigba to n tọrọ aforiji naa, Abiodun Ishola Thomas ninu ohun to kọ si Yewande Adekoya lọjọ ibi rẹ ni: ""Ololufẹ mi nigba to n se ajọyọ ọjọ ibi rẹ, mọ fẹ fi asiko yii tọrọ aforiji fun awọn iwa aida ti mo ti hu sẹyin"". Abiodun tẹsiwaju lati sọ wi pe oun nifẹ Yewande tokantokan, o si rọ lati foju fo awọn iwa buruku rẹ ki wọn le jọ gbẹ igbaye todara papọ."" Ninu esi rẹ,  Yewande ni oun ko mọ esi ti oun tiẹ le fun Abiodun. O wa dupẹ lọwọ ọkọ rẹ pe oun mọ riri bo se tọrọ aforijin naa. ""Lootọ, mo nilo aforijin lati ọdọ rẹ, Ishola, ki ọkan mi to ti gbọgbẹ le ri iwosan. Mo tẹwọ gba aforijin rẹ, ki Ọlọrun maa se amọna igbe aye wa."" O wa tẹsiwaju lati tọrọ ọgbọn lọwọ Ọlọrun lati gbe igbe aye to dara. Saaju la ti mu iroyin wa fun yin pe Yewande Adekoya ti pinya pẹlu ọkọ rẹ, Ishola Abiodun lẹyin igbeyawo ọdun mẹjọ. Gẹẹ bi ọrọ rẹ, pẹlu bi o ṣe ni ifẹ ọkọ rẹ to , ti wọn si ti ni ọmọ meji, n ṣe ni ọkọ rẹ ma n sọrọ si lai naani rẹ gẹgẹbi obinrin."
Ohun mẹ́wàá tó yẹ kí ẹ mọ̀ nípa Raymond Dokpesi tó dolóògbé...,Ọjọ Kọkandinlọgbọn, Osu Karun un, ọdun 2023 ni iroyin iku alaga ileeṣẹ iroyin AIT to fi mọ Daar Communications Limited jade laye. Ninu atẹjade ti awọn mọlẹbi fi lede ni mọ ti fi idi rẹ mulẹ pe lootọ ni igi araba naa ti wo lulẹ. Bakan naa ni wọn kede pe laipẹ ni awọn yoo fi lede igba ati akoko ti isinku rẹ yoo waye. Amọ pupọ ninu awọn eniyan ni ko mọ nipa oloogbe naa. Oloye Raymond Dokpesi to ni ileeṣẹ Daar Communications ti jade laye. Ninu atẹjade ti awọn mọlẹbi fi lede ni wọn ti fi iroyin naa lede. Atẹjade naa ni Dokpesi to jẹ ọkan googi ninu ẹgbẹ osẹlu PDP, jade ni aye ni ileewosan ni ilu Abuja lo ti jade laye lẹyin to ṣe aisan rọpa-rọṣẹ. Wọn fikun un pe Dokpesi jẹ eniyan nla to laanu awọn eniyan to si jẹ adari ileeṣẹ iroyin DAAR Communication fun ogun ọdun to ti kọja bayii. Bakan naa ni wọn ni alaanu awọn eniyan ni, to jẹ baba rere, to si jẹ awokoṣẹ fun ọpọlọpọ eniyan. Awọn mọlẹbi naa dupẹ lọwọ awọn araalu fun atilẹyin wọn, ti wọn si ni ki wọn tubọ maa ranti wọn ninu adura. Wọn fi da awọn araalu loju pe awọn yoo fi lede laipẹ bi eto isinku naa yoo ṣe lọ. Lasiko aawẹ Ramadan ni iroyin gbe pe Dokpesi ṣe aisan, ti o si n gba itọju, ki iroyin to jade ni oni pe o ti jade laye.
"Goroso Ekiti: N kò kábàámọ̀ pé mo gbọ́ Ekiti, òhun ló gbé mi dé ọ̀dọ̀ gómìnà,Yoruba ni ọmọ ale lo maa n fi ọwọ osi juwe ile baba rẹ, bẹẹ si ni ọmọ to ba sọ ile nu, o so apo iya kọ. Idi si ree to fi yẹ ki obi kọọkan ri gẹgẹ bi ojuse oun lati maa kọ awọn ọmọ rẹ ni asa ati ede abinibi wa nitori ọpọ anfaani to wa ninu iru igbesẹ yii. Lara awọn anfaani to wa ninu sisọ ede abinibi yii si lo sọ ọdọmọkunrin kan, Owolabi Olamilekan, ti ọpọ eeyan mọ si Goroso Ekiti di ilumọọka adẹrinposonu lori ayelujara. Nigba to n ba BBC Yoruba sọrọ, Goroso Ekiti gbe osuba fun awọn obi rẹ to kọ ni ede Ekiti, tii se ede abinibi rẹ. O ni to ba jẹ pe oun ko mọ ede Ekiti sọ ni, o seese ki oun ma di gbajumọ alawada ti oun da lonii. ""Ọmọ bibi ilu Ikere-Ekiti ni mi, Ekiti ni mo ti lọ si ileẹkọ alakọbẹrẹ, girama ati ile ẹkọ giga fasiti. Koda, Ekiti gan ni mo ti sinru ilu NYSC, ti mo si gbọ ede naa bo se yẹ. Amọ bi awọn obi mi ko ba jẹ ki n gbọ ede naa, mo le ma di ilumọọka, ti mo da lonii. Mo wa n rọ gbogbo obi nile tabi ni ilẹ okeere, boya USA ni abi UK, ẹ maa sọ ede abinibi si awọn ọmọ yin."" Bakan naa ni Goroso Ekiti tun yan pelati ile ẹkọ alakọbẹrẹ ni oun ti di alawada amọ ti oun ko ja kunra. O ni lọjọ kan, oun kan n fi ede Ekiti se awada eyi ti oun ka silẹ lori foonu oun, ti oun si gbe soju opo Whatsapp oun. Goroso Ekiti ni ""Ọpọ eeyan to ri fidio kekere naa lo fẹran rẹ, ti wọn si ni ki ẹni to n se awada ni ede Ekiti naa bọ sita lati maa se e fun araye. Idi ree ti mo fi bẹrẹ loju opo Facebook ati Instagram, ti awọn aye si fẹran rẹ. Alabagbele wa kan ni Iya Glory, ọrẹbinrin mi si lo n jẹ Damilola. Orukọ mejeeji yii ni mo saba maa n lo ninu awada mi, tori mo fẹran awọn orukọ naa."" ""Ede Ekiti ti mo fi n se awada lo gbe mi de ọdọ gomina ati igbakeji aarẹ"" Nigba to n salaye ọpọ anfaani ati ipenija to ti ri ninu sise awada pẹlu ede Ekiti, Goroso ni awada kan ti oun se mu ki oun gba oriyin pupọ. ""Nigba isejọba gomina Kayode Fayemi ni Ekiti, bo se gbọ̀ọ ọkan lara awọn awada mi lede Ekiti, lo ni ki wọn lọ wa mi jade. Kilaasi ni mo wa nile ẹkọ fasiti nigba naa, ti wọn si de pe gomina n pe mi. Mo de ọdọ rẹ, o si bọ mi lọwọ, bakan naa ni  awada yii ti gbe mi de ọdọ igbakeji aarẹ."" Nigba to n salaye awọn ipenija to n ri nidi awada sise ni ede Ekiti, Goroso ni ọpọ ololufẹ oun lo maa n fẹ ki oun se awada ni ọfẹ eyi ti ko dara to. ""Ti awọn ololufẹ mi ba ri mi, wọn yoo fẹ ki n fun awọn ni owo lai mọ boya emi gan lowo lọwọ. Awọn eeyan to n fẹ ki n fun awọn lowo yii naa si lo tun n fẹ ki n maa se awada ni ọfẹ fun awọn lode ayẹyẹ. Se ẹ ri pe eyi ko jọra wọn."" Goroso Ekiti wa gba awọn ọdọ akẹẹgbẹ rẹ nimọran lati maa gbe ede abinibi wọn larugẹ, ki wọn si mase maa tabuku rẹ."
Facebook at 20: Wo ọ̀nà mẹ́rin tí Facebook gbà mú àyípadà bá ayé,Tí ẹ bá wo àwòrán tó wà lókè yìí, bí Facebook tàbí The Facebook bí wọ́n ṣe ń pè é nígbà náà ṣe rí rèé nígbà tí Mark Zuckerberg àtàwọn ọ̀rẹ́ rẹ̀ ṣe fi lọ́lẹ̀ ní ogún ọdún sẹ́yìn. Láti ìgbà náà ni àyípadà ọ̀tun ti ń bá ààyè ayélujára yìí, tó gbajúmọ̀ jùlọ ní àgbáyé, ti ń gbòòrò si. Àmọ́ ìdí tí wọ́n ṣe gbe Facebook kalẹ̀ kò yípadà: láti so àwọn èèyàn pọ̀ káàkiri àgbáyé àti láti pa owó látara ìpolówó ọjà. Bí Facebook ṣe pé ogún ọdún lónìí, àwọn ọ̀nà mẹ́rin tí Facebook ti gbà mú àyípadà bá ayé nìyí. 1. Facebook mú àyípadà bá ṣíṣe àmúlò ayélujára Àwọn ààyè ayélujára bí i MySpace ti wà ṣaájú ìdásílẹ̀ Facebook àmọ́ Mark Zuckerberg gba ìgboro mọ́ ọn lọ́wọ́ lẹ́yìn tí wọ́n ṣe ìfilọ́lẹ̀ rẹ̀ lọ́dún 2004. Èyí ṣàfihàn bí ààyè ayélujára ṣe le yára tàn kó sì dàgbà. Kí ọdún kan tó pé, Facebook ti ní èèyàn mílíọ̀nù kan tó ń ṣàmúlò rẹ̀, nígbà tó sì fi máa tó ọdún mẹ́rin, ó ti ní àwọn èèyàn tó ń ṣàmúlò rẹ̀ tó ju ti MySpace lọ - èyí wáyé látara àwọn ohun èlò ọ̀tun tí Facebook ń ṣàmúlò. Lára àwọn ohun ọ̀tun bẹ́ẹ̀ ni bí èèyàn ṣe lè táàgì ẹlòmíràn sí àwòrán rẹ̀ – ohun tí àwọn àwọn ọ̀dọ́ ayé ìgbà náà fẹ́ràn. Bákan náà ni bí àyípadà ṣe ń bá bí wọ́n ṣe ǹ ṣàmúlò rẹ̀ jẹ́ ohun tí àwọn ènìyàn fẹ́ràn. Nígbà tó fi máa di ọdún 2012, Facebook ti ní bílíọ̀nù kan èèyàn tó ń ṣe àmúlò rẹ̀ ní oṣooṣù, láti ìgbà náà sì ni àwọn èèyàn tó ń ṣàmúlò rẹ̀ ti ń lékún. Ọdún 2021 ni àwọn èèyàn tó ń ṣàmúlò Facebook dínkù fún ìgbà àkọ́kọ́ sí bílíọ̀nù méjì dín díẹ̀. Bí Facebook ṣe ń gbòòrò si wọ àwọn orílẹ̀ èdè tí ayélujára wọn kò ì tíì gbèrú, láti ri dájú pé àwọn tọ ń ṣàmúlò rẹ̀ ń pọ̀ si. Nígbà tó fi máa di ìparí ọdún 2023, Facebook kéde pé àwọn èèyàn tó ń ṣàmúlò rẹ̀ ti lé ní bílíọ̀nù méjì èèyàn káàkiri àgbáyé. Lóòótọ́, Facebook kò fi bẹ́ẹ̀ gbajúmọ̀ láàárín àwọn ọ̀dọ́ mọ́ bíi ti ayé ìgbà kan, síbẹ̀ ó wà lára àwọn ààyè ayélujára tó gbajúmọ̀ ní àgbáyé, tó sì mú ìgbà ọ̀tun bá ṣíṣe àmúl]o ayélujára. Àwọn kan rí Facebook àtàwọn ààyè ayélujára míì jẹ́ ohun èlò tí àwọn èèyàn ń lò gẹ́gẹ́ bí ohun èlò ìkànsíra ẹni, àwọn míì ri gẹ́gẹ́ bí ohun èlò ìdàlúrú. 2. Facebook jẹ́ kí àwọn ohun ìní wa jẹ́ ìmọrírì Facebook ti ṣàfihàn pé ṣíṣe àkójọ àwọn nǹkan tí a fẹ́ràn àti àwọn tí a kò fẹ́ràn jẹ́ ohun tó dára gidi tó sì lè máa pawó wọlé. Lóde òní, iléeṣẹ́ tó ni Facebook, Meta jẹ́ iléeṣẹ́ tó ń rí sí ìpolówó ọjá, gẹ́gẹ́ bí Google, ń rí owó gọbọi látara ìpolówó ọjà. Ìròyìn ní Meta pa owó tó tó bílíọ̀nù mẹ́rinlélọ́gbọ̀n dọ́là ní oṣù mẹ́ta tó kẹ́yìn nínú ọdún 2023 nípa ṣíṣe ìpolówó ọjà. Bẹ́ẹ̀ náà ni Facebook tún ti fi hàn pé àwọn èèyàn lè mú dátà èèyàn láì gba àṣẹ lọ́wọ́ ẹni tí ó ni ín. Ọ̀pọ̀ ìgbà ni àwọn èèyàn ti pe Meta lẹ́jọ́ lórí bí kò ṣe sí ààbò tó péye fún dátà èèyàn lọrí ìkànnì náà. Ní ọdún 2014 ni wọ́n san owó ìtanràn $725m fún Cambridge Analytical látara pé dátà wọn lu síta fún àwọn èèyàn látorí Facebook. Ní ọdún 2022 ni wọ́n tún san owó €265m fún EU látàrí bí àwọn kan ṣe rí dátà kan mú tí kò yẹ kó lu síta lórí ìkànnì náà. 3. Facebook sọ orí ayélujára di ààyè ìpolongo òṣèlú Pẹ̀lú bí ìpolówó ọjà àti ìpolongo ṣe jẹ́ ohun tí Facebook ń ṣe, káàkiri àgbáyé ni wọ́n ti ń lò ó láti fi polongo òṣèlú. Bí àpẹẹrẹ, Iléeṣẹ́ ìwádìí Statista fìdí rẹ̀ múlẹ̀ pé láàárín oṣù márùn-ún sí àsìkò tí ètò ìdìbò sípò ààrẹ Amẹ́ríkà fi wáyé ní ọdún 2020, Donald Trump ná owó tó lé ní ogójì mílíọ̀nù dọ́là fún ìpolongo lórí Facebook.facebook tún lágbára láti mú àyípadà bá ètò òṣèlú ní ẹsẹ̀ kùkú ní bí ó ṣe lè fi ààyè gba ikọ̀ àwọn èèyàn láti kóra wọn jọ, ṣe ìpolongo lórí ayélujára. Facebook àti Twitter ni ìgbàgbọ́ wà pé wọ́n lọ́wọ́ nínú àwọn ènìyàn ṣe fẹ̀hónúhàn lórí Arab Spring, tí wọ́n sì ń polongo bí nǹkan ṣe ń lọ lásìkò náà. Àmọ́ lílo Facebook fún ìpolongo òṣèlú yìí ni àwọn kan ti bu ẹnu àtẹ́ lù pé ó máa ń lẹ́yìn lójú ayé pàápàá lórí ẹ̀tọ́ ọmọnìyàn. Ní ọdún 2028, Facebook faramọ́ ìjábọ̀ àjọ ìṣọ̀kan àgbáyé kan níbi tí wọ́n ti fẹ̀sùn kan Facebook pé kò lágbára láti ṣèdádúró àwọn èèyàn láti bẹ̀rẹ̀ ìwà ipá lójú ayé sí àwọn èèyàn Rohingya ní Myanmar. 4. Facebook ló bẹ̀rẹ̀ bí Meta ṣe gba gbogbo àwọn ayélujára mìíràn Mark Zuckerberg ṣe ìdásílẹ̀ ààyè ayélujára àti ìmọ̀ ẹ̀rọ tó lágbára, tí kò sí irú rẹ̀ nípa iye àwọn èèyàn tó ń lò ó àti agbára tó ní. Ọ̀pọ̀ àwọn iléeṣẹ́ ààyè ayélujára tó dìde lẹ́yìn Facebook bíi Instagram, WhatsApp àti Oculus ni wọ́n rà tí wọ́n sì kó sábẹ́ iléeṣẹ́ tó ni Facebook, èyí tó pa orúkọ rẹ̀ dà sí Meta lọ́dún 2021. Meta ní kò dín ní bílíọ̀nù mẹ́ta èèyàn tó ń lo àwọn ohun èlò rẹ̀ lójúmọ́ káàkiri àgbáyé. Nígbà tí Meta kò bá sì rí àwọn iléeṣẹ́ tó ń ṣe irú nǹkan tó ń ṣe rà, àwọn èeèyàn ní ó máa ń ṣe irú nǹkan tí àwọn iléeṣẹ́ bẹ́ẹ̀ ń ṣe láti ri pé ó wà lókè téńté. Ní ọdún 2022, Meta ta iléeṣẹ́ rẹ̀ Giphy – èyí tó máa ń pèsè àwọn àwòrán GIF ní iye tí kò pójú owó lẹ́yìn tí orílẹ̀ èdè UK kọ̀ láti jẹ́ kó ni iléeṣẹ́ náà pé kó má gba gbogbo ààyè ayélujára. Ogún ọdún tó ń bọ̀? Bí Facebook ṣe bẹ̀rẹ̀, tó sì ń tẹ̀síwájú títí di òní jẹ́ àfihàn ipa Mark Zuckerberg láti ri pé iléeṣẹ́ náà kò relẹ̀. Àmọ́ ó ṣeéṣe kí ó ní ìpèníjà iléeṣẹ́ ayélujára ẹyọ̀kan tí yóò gba gbogbo ayé nígbà tó bá máa fi tó ogún ọdún sí àsìkò yìí. Meta ti ń gbèrò láti gbé ọjà rẹ̀ lé Metaverse látàrí bí ìmọ̀ ẹ̀rọ ṣe ń tẹ̀síwájú pàápàá pẹ̀lú Apple. Ìmọ̀ ẹ̀rọ AI náà jẹ́ ohun pàtàkì fún Mẹ́ta. Fún ìdí èyí, bí iléeṣẹ́ Meta ṣe ń tẹ̀síwájú kúrò ní Facebook, àwọn èèyàn ń wòye láti mọ ohun tí iléeṣẹ́ náà ní fún ọjọ́ iwájú. Iman Mohammed náà fi kún iṣẹ́ yìí Àwòrán: Niall Kennedy
"“Mi ò fìgbà kankan di ẹrù ìdílé mi ru Ijoba Lande, ó wù ú ló fẹ́ mi pẹ̀lú ọmọ méjì”,Iyawo oṣere tiata to tun jẹ adẹrinpooṣonu, Ganiyu Kehinde, ti ọpọ eeyan mo si Ijoba Lande lo ti ni oun ko figba kankan wu iwa buruku si ọkọ oun. Ṣaaju ni obinrin ọhun ke gbajare sita lori ayelujara pe ọkọ oun ti di awati, ti ko si mu fọnu rẹ kuro nile. Nigba ti oun sọrọ lori awuyewuye to n lọ lori bi o ti ko ọmọ mẹta wa sile ọkọ rẹ, iyawo adẹrinpooṣonu naa ni irọ ni ahesọ ọrọ naa. Oni ṣaaju igbeyawo ni Ijọba Lamde ti mọ wi pe oun ni ọmọ meji tẹlẹri. Yatọ si mẹta ti awọn iwe iroyin kan gbe jade, o tesiwaju lati sọpe oun ko fi gbakankan di ẹru idile oun ru ọkọ oun, Ijọba Lande. O ni “ọmọ meji pere ni mo bi ṣaaju ki emi ati Ijọba Lamde to ṣe igbeyawo.” “Ọkọ mi si mọ awọn ọmọ mejeji ti mo bi tẹleri ti wọn wa lọdọ iya mi, ko si eyi ti o ba emi ati ọkọ mi gbe, mi o figba kankan fi di ajaga awọn ọmọ mi ru ọkọ mi ri.” Ki lo ti ṣẹlẹ ṣaaju? Adẹrinpoṣonu ati oṣere, Ganiyu Kehinde, ti ọpọ mọ si Ijoba Lande ti sọ fun BBC lẹkunrẹrẹ idi ti oun fi gbe igbeṣẹ lati gbẹmi ara oun. Ọjọ marun un ni wọn fi n wa Lande kiri lai mọ ibi to wa, ko to dipe wọn ri ni lọjọbọ. Ninu ifọrọwerọ rẹ pẹlu BBC Yoruba, Ijoba Lande ni owo ti oun ya naa ni gbogbo igbiyanju oun lati san owo naa pada, ja si pabo. Ijoba Lande ni titi di asiko yii, ni oun ṣi n san gbese naa, ti ko si si ọna abayọ miran lati san owo naa pada. Ninu ifọrọwerọ rẹ naa, Lande tẹsiwaju pe ""Isoro akọkọ to ba mi ni pe Facebook to ma n san owo fun mi tẹlẹ, ti mo ba ti fi fidio lede, kọ lati san owo fun mi mọ.’’ Ọna ti owo n gba wọle fun mi bẹrẹ si ni di, eleyii to fa ibi ti iṣoro ti bẹrẹ si mi. Bakan naa ni mọto ayọkẹlẹ mi bẹrẹ si ni yọnu, ti o si di agbana fun mi. Amọ ṣaaju ni awọn pasitọ ti sọ fun awọn eniyan to sun mọ mi pe gbese nbọ lọrun mi, ti yoo si fẹrẹ gbẹmi mi Mo ni pe rara, kii ṣe emi ni iru rẹ yoo ṣẹlẹ si amọ iyalẹnu lo jẹ nigba ti mo bẹrẹ si ni jẹ gbese.’’ Lande tẹsiwaju pe ""nigba ti oun ya owoya naa, oun fi ya fidio ti oun fẹ maa fi si oju opo Youtube oun ni, ki wọn ba le maa ṣan owo fun oun. ‘’Amọ fidio Editor n fi oni da oni, ọla da ọla ni, ti ko si fun mi’’ ‘’Owoya naa si n le si, ti mi o si fẹ ki wọn maa kede orukọ mi lori ẹrọ ayelujara.’’ ‘’Ki eyi maa ba waye, mo bẹrẹ ni ta awọn nkan ini mi, to fi mọ ọkọ mi, mo bẹrẹ si ni ya owo lọwọ iyawo mi, amọ gbese ọhun ko tan.’’ ‘’Ara ogun ti wọn n sọ naa niyẹn, ohun ti mo ti fi owo se ko yọri si rere, mo wa bẹrẹ si ni ta gbogbo nkan, to fi mọ mọto mi.’’ nigba to n sẹ lori ọrọ kan to n ja ranin kiri ori ayelujara pe iyawo rẹ lo n di ọpọ bukata le lori, ti ko fi ri se, Lande ni irọ to jinna sootọ ni ọrọ naa. Lande ni ko jẹ tuntun si oun pe iyawo oun ni ọmọ meji nitori oun mọ nipa wọn ki oun to fẹ ẹ. Bakan naa lo ni oun naa bi ọmọ kan sita, ti iyawo oun ko si fun oun ni wahala. ‘’Emi ati iyawo mi ko ja, lootọ ni mo mọ pe iyawo mi ti bi ọmọ meji ko to fẹ mi, ti emi naa si ti bi ọmọ kan. ‘’Wọn ma n wa si ọdọ mi ni opin osẹ, wọn a si pada si ile wọn ni ọdọ iya rẹ, to fi mọ igba isinmi naa.’’ Ijoba Lande tun salaye idi to se kuro nile fun BBC Yoruba ati ohun ti oju rẹ ri lasiko to di awati naa. ‘’Mo kuro nile lalẹ Sunday, mo fẹ bẹ sinu odo ni agbegbe Igando ti mo lọ amọ n ko le se bẹẹ tori awọn eniyan mọ mi ni agbegbe naa ni.’’ ‘’Igba ti mo lọ si ibi omi naa, awọn eniyan wa nibẹ, ti mo si fi ara pamọ.’’ ‘’Mo bẹ sinu omi ni, amọ mi o mọ bi wọn ṣe doola ẹmi mi.’’ ‘’Awọn OPC ni awọn ni awọn ri mi, bi mo se bọ si omi, o dabi ẹni pe enikan wa ni ihoho to gbe mi kuro ninu omi, ti mo si fa awọtẹlẹ rẹ.’’ Ijoba Lande wa n dupe lọwọ Ọlọrun pe o da ẹmi rẹ si, ti ko si ba isẹlẹ naa lọ ‘’Mi o mọ pe ọjọ marun un ni mo ti lo lai wa si ile.’’ Bakan naa lo fikun un pe oun ti lọ gba itọju, ti wọn eniyan si ti ṣaajo oun naa. ‘’Ọlọrun mọ pe mo si ni nkan ti mo fẹ ṣe ni aye, lo ṣe da mi si, mo dupẹ pe mo wa laaye.’’ ‘’Ibanujẹ to ba mi ni pe ibi ti mo ti wọ mọto de, mo tun wa n fi ẹṣẹ rin lọ si ibẹ.’’ ‘’Ọna ti awọn eniyan ba ni ki wọn fi ran mi lọwọ, paapaa ninu adura.’’"
Mo tọrọ àforíjì lórí ìfọ́rọ̀wérọ̀ tí mo ṣe nípa àwọn ọmọ Naijiria tó ń jápa lọ UK – Emdee Tiamiyu,Ọmọ Naijiria to n fi ilẹ UK ṣebugbe, Emdee Tiamiyu, ti tọrọ aforijin lọwọ awọn ọmọ Naijiria kaakiri agbaye lẹyin ifọrọwerọ rẹ pẹlu ileeṣẹ iroyin BBC. Ninu ifọrọwerọ ọhun ni Emdee ti sọ fun akọroyin BBC pe pupọ awọn ọmọ Naijiria to n lọ kawe nilẹ Gẹẹsi lo n ṣe bẹẹ lọna ati di ero ilẹ naa. O ni erongba ọpọ ninu awọn akẹkọoọ ọhun ni lati di olugbe UK, amọ ti wọn kan n fi iwe boju lasan. Emdee lo rawọ ẹbẹ yii loju opo YouTube rẹ lẹyin ti awọn ọmọ Naijiria ri si ọrọ rẹ loju opo Twitter lẹyin ifọrọwerọ ọhun. O ni “Ẹ ma binu, ero mi yatọ si ohun ti ẹ gbọ.” “Nitootọ ni mo gba lati kopa ninu ifọrọwerọ lori ofin tuntun ti ilẹ UK gbe sita lori awọn akẹkọọ to n japa.” “Emi Tiamiyu n sọ pe ki ẹ ma binu, kin ẹ jeburẹ lori ohun naa to ṣẹlẹ.” Ijọba UK lo ṣatunsẹ ofin ti wọn gbe jade lori fisa ti awọn akẹkọọ fi n wọ UK lati ilẹ okeere, ninu eyii ti wọn ni ko si aye fun awọn akẹkọọ naa lati maa ko awọn mọlẹbi wọn wọle mọ lati oṣu Kinni, ọdun 2024. Ṣaaju ji UK ti kọkọ kede pe oun yoo ṣe atunṣe si fisa awọn akẹkọọ atawọn mọlẹbi wọn. Lasiko ti ọrọ fisa naa n ja rain nilẹ lọwọ ni ifọrọwerọ Emdee pẹlu ileeṣẹ iroyin BBC jade, eyii to mu inu bi ọpọ awọn ọmọ Naijiria. Ọpọlọpọ ọmọ Naijiria lo tutọ soke ti wọn si foju gba lẹyin ifọroweọrọ Emdee. Bi awọn kan ṣe n pe ni ọmọ ale lawọn mii n pe ni alakoba. Ninu erongba awọn eeyan kan, wọn ni lootọ ni awọn ọmọ Naijiria n japa nipasẹ iwe kika nilẹ Gẹẹsi amọ kii ṣe ẹnu Emdee lo yẹ ki wọn ti gbọ, ati pe ko yẹ ko sọ irufẹ ọrọ bẹẹ loju opo ileeṣẹ iroyin nla bii BBC. Wo diẹ lara nnkan ti awọn n sọ loju opo Twitter
Mohbad ló já ìbálé mi, n kò ní ṣàyẹ̀wò DNA fún ọmọ mi - Wunmi ìyáwò Mohbad,Níṣe ni ọ̀rọ̀ tún bá ìbòmíràn yọ lórí ọ̀rọ̀ ikú Mohbad tí ìwádìí tó ń lọ lọ́wọ́ lórí rẹ̀. Wunmi, ìyàwó Ilerioluwa Oladimeji Aloba, tí ọ̀pọ̀ mọ̀ sí Mohbad ti yarí kanlẹ̀ pé òun kò ní ṣe àyẹ̀wò láti fìdí rẹ̀ múlẹ̀ pé Mohbad ló ni ọmọ ọwọ́ òun, Liam. Láti ìgbà tí Mohbad ti jáde láyé nínú oṣù Kẹsàn-án, ọdún 2023 ni àwọn ènìyàn kan tó fi mọ́ bàbá Mohbad, Joseph Aloba ti ń pè fún àyẹ̀wò láti mọ bóyá Mohbad ló ni ọmọ tí òun àti ìyàwó rẹ̀, Wunmi bí fun lóòótọ́. Ọ̀rọ̀ náà ló ti ń fa awuyewuye nítorí bàbá Mohbad ní òun kò ní sin òkú Mohbad lẹ́yìn tí àwọn ọlọ́pàá hú òkú rẹ̀ fún àyẹ̀wò àyàfi tí àwọn bá ṣe àyẹ̀wò DNA fún ọmọ rẹ̀. Ṣáájú ni Wunmi ti sọ pé òun kò bẹ̀rù láti ṣe àyẹ̀wò DNA tí bàbá Mohbad bá ti ṣetán. Ó ní kí bàbá Mohbad lọ gba àṣẹ láti ilé ẹjọ́ láti pa òun láṣẹ láti ṣe àyẹ̀wò náà fún ọmọ òun ṣùgbọ́n tí bàbá Mohbad kò ìtíì gba àṣẹ náà títí di àsìkò yìí. Àmọ́ Wunmi tún ti yí ohùn padà báyìí pé òun kò ní ṣe àyẹ̀wò náà mọ́ nítorí kò sí ẹni tó lè sọ fún òun láti ṣe àyẹ̀wò náà tí òun kò bá ṣetán. Ó ní ọkọ òun tó ti di olóògbé nìkan ló ní àṣẹ láti ṣe àyẹ̀wò DNA fún ọmọ rẹ̀ tó bá jẹ́ pé ó ṣì wà láyé ni. Ó sọ pé Mohbad lọ já ìbálé òun àti pé òun kò mọ ọkùnrin mìíràn lẹ́yìn ọkọ òun títí tó fi jáde, tí òun sì lè fi ògún rẹ̀ gbárí àmọ́ kò sí ẹni tó lè fi ipá mú òun láti ṣe DNA. “Èmi ni mo bí ọmọ mi, kò sí ẹni tó lẹ́tọ̀ọ́ láti sọ fún mi láti ṣe àyẹ̀wò DNA àyàfi tó bá wù mí láti ṣe.” “Mi ò ní gbà kí wọ́n dójú lé ọmọ mi bíi ti bàbá rẹ̀.” Wunmi ti ṣáájú fẹ̀sùn kan bàbá ọkọ rẹ̀ pé ó ń lépa ẹ̀mí òun nítorí tó fẹ́ gba ọmọ òun, Liam ṣùgbọ́n òun kò ní gbà nítorí òun ti ṣetán láti jà fún ọmọ náà. Ó ní bàbá tó ń sọ pé òun fẹ́ ṣe àyẹ̀wò DNA kọ̀ láti lọ gba àṣẹ nílé ẹjọ́ láti jẹ́ kí àyẹ̀wò náà yá ní kíákíá. Ó fẹ̀sùn kan bàbá Mohbad pé ó ń mọ̀ọ́mọ̀ ṣe ìdádúrò àyẹ̀wò náà kó fi parí ilé àti ilé ìjọsìn tó ń kọ́ lọ́wọ́ nítorí àwọn àǹfàní tó ń jẹ lórí ọ̀rọ̀ ọmọ rẹ̀. Ó fi kun ọ̀rọ̀ rẹ̀ nínú àtẹ̀j;ade kan tó wà lórí ayélujára pé ẹ̀ṣẹ̀ tí òun rò pé òun ṣẹ bàbá ọkọ òun kò ju pé òun lọ sí ọ̀dọ̀ àgbà ọ̀jẹ̀ agbẹjọ́rò nnì, Femi Falana láti le gba ìdája òdodo lórí ikú ọkọ òun. Wunmi tẹ̀síwájú pé nítorí òun rí bí Femi Falana ṣe dìde sí ẹjọ́ Timothy Adegoke títí tí wọ́n fi gba ìdájọ́ ni òun ṣe tọ agbẹjọ́rò náà lọ àmọ́ bàbá ọkọ òun lòdì sí ìgbésẹ̀ yìí. Ó ní gbogbo nǹkan tí bàbá náà ti ń sọ nípa Mohbad ló jẹ́ irọ́ nítorí ọmọ dada ló jẹ́ sí àwọn òbí rẹ̀ nígbà tó wà láyé. Ó tẹ̀síwájú pé gbogbo ìgbà ni òun fi máa ń sunkún ṣùgbọ́n òun ti gbọnra jìgì báyìí ní òun ti ṣara gírí láti jà fún ọmọ òun. “Gbogbo ibi tí mo bá le tẹsẹ̀ bọ̀ láti wá ìdájọ́ òdodo lórí ikú ọkọ mi ni mo ti ṣetán láti tẹsẹ̀ bọ̀ báyìí. “Mi ò ní dákẹ́ lórí ọ̀rọ̀ ọmọ mi mọ́, tí kìí bá ṣe ọmọ kékeré ni, gbogbo àwọn nǹkan tí wọ́n ń ṣe fún mi lórí ọ̀rọ̀ rẹ̀, kò sí ẹni tí yóò máa dan wò. “Èmi nìkan ni òbí tí Liam ní báyìí, bàbá kò gba àṣẹ ilé ẹjọ́ láti ṣàyẹ̀wò DNA, ẹ bá mi bẹ bàbá Mohbad kó fi ọmọ mi lọ́rùn sílẹ̀. “Mi ò kọ̀ kí ẹ̀mí bọ́ lórí ọ̀rọ̀ yìí àmọ́ ẹ má jẹ̀ ẹ́ kí nǹkankan ṣe ọmọ mi gbogbo abiyamọ ayé., gbogbo abiyamọ tòótọ́, ẹ gbà mí.”
Tani ‘Tani Ọlọhun’tó ń dá họ́wùhọ́wù sílẹ̀ fún àwọn Alfaa ìlú Ilorin?,Orukọ ‘Tani Ọlọhun’ ti di gbajugbaja ni ipinlẹ Kwara, paapaajulọ ilu Ilọrin bi a ṣe n sọrọ yii. Fun ign ti olukuluku ba wa ni yoo sọ boya fun rere tabi idakeji rẹ ni orukọ yii n gbajumọ le lori. Amọṣa, ohun ti ọpọ n beere ni Tani arakunrin yii ati pe kan bawo lo ṣe di ẹni ti gbogbo eeyan n jẹ ọr rẹ lẹnu paapaa bi gbun-gbun-gbun ọrọ ẹsin laarin awọn oniṣẹṣe ati awọn musulumi ni ilu Ilọrin ṣe n fẹju sii. Orukọ abinibi rẹ gangan ni Abdulazeez Adegbọla, ọmọ bibi ipinlẹ Ọyọ si ni. Gbajumọ ni lara awọn eeyan to n ṣe agbekalẹ lori ayelujara. Ohun to da oun yatọ ni pe iṣẹṣe lo n gbega ninu eto gbogbo to n ṣe lori ayelujara. Ninu eto rẹ lo ti maa n ṣe alaye nipa igba rẹ ninu ọrọ ẹsin ti o si maa n gbiyanju lati fọnrere iṣọkan lai fi ti ẹsin yoowu ṣe. Ọpọ awọn eeyan lo n tẹle lori ayeluyara ti wn si maa n fẹ tẹti si i. Itakangbọn bẹrẹ laarin Ọgbẹni Azeez ‘Tani Ọlọhun’ atawọn aṣiwaju ẹsin Islam ni ilu Ilọrin nigba to bẹrẹ si ni pe ipe fun awọn oniṣẹṣe lati korajọpọ ni ilu Ilọrin fun ayẹyẹ ọdun iṣẹṣe ti ọdun yii. Ohun ti o n sọ ni pe gẹgẹ bi ọkan lara awọn ilẹ Yoruba, ko si idi fun awọn oniṣẹṣe lati maṣe le e darapọ mọ awọn akẹgbẹ wọn yooku kaakiri ilẹ Yoruba lati ṣami ayajọ ọjọ naa. Eyi lo bi awọn aṣiwaju ẹsin kan ninu ti ọrọ fi di tasi mi ki n ta si ọ. Lasiko yii ni wọn sọ wi pe o fi sọ ọrọ alufansa si awọn aṣiwaju ẹsin Musulumi kan nibẹ. Lara ohun ti wọn sọ pe o sọ ni pe ọpọ awọn alfaa ati imamu gbogbo ni ipinlẹ naa ni wọn maa n ṣe iṣẹṣe ni kọọrọ ati kọlọfin. Eyi gbodi lara awọn aṣiwaju ẹsin naa ti wọn fi lọ funrawọn gba iwe ifisun ni ile ẹjọ lati pe lẹjọ to fi di ero ahamọ ọgba ẹwọn ni ireti igbẹjọ rẹ loṣu kẹwaa ọdun 2023.
""
Oṣù mẹ́fà sẹ́yìn ni mo ti ń bá àìlera fínra, ẹ yé bú mi mọ́ pé mo rù - Ronke Oshodi Oke,Gbajúgbajà òṣèré tíátà nnì, Ronke Ojo, tí ọ̀pọ̀ mọ̀ sí Ronke Oshodi Oke ti rọ àwọn olólùfẹ́ rẹ̀ láti yé sọ òdì ọ̀rọ̀ sí òun mọ́ nítorí bí òun ṣe rù. Oshodi Oke nínú fídíò kan tó fi sórí ayélujára Instagram rẹ̀, fi àìdùnnú rẹ̀ hàn lórí bí àwọn ènìyàn ṣe ń sọ̀rọ̀ si lórí bó ṣe rù, tí àwọ̀ ara rẹ̀ ko si jọlọ lẹnu ọjọ mẹta yii. Ó ní ọ̀pọ̀ ènìyàn ni kò mọ ohun tí òun ń bá fínra láti bí oṣù mẹ́fà sẹ́yìn èyí tó ṣokùnfà bí òun ṣe ń fi ojoojúmọ́ rù. Gbajúmọ̀ òṣèré náà tẹ̀síwájú pé kìí ṣe oògùn tàbí àgbo kankan ló jẹ́ kí òun rù báyìí àmọ́ bíkòṣe nǹkan tí òun ń là kọjá. Ó fi kun pé láti oṣù mẹ́fà ni òun ti ń bá àìlera kan fínra èyí tó fà á ti òun fi ń rù. “Ṣé nítorí mi ò gbé ara mi wá sórí Facebook láti wá tọrọ owó lẹ ò ṣe mọ̀ pé nǹkan ń ṣe mí” “Ṣé tí mo bá máa darúgbó, ṣé láàárín oṣù mẹ́fà ni?” “Nǹkan tó jẹ́ kí n máa rù ó wà lára mi, èmi ni mo mọ̀ ọ́n, Ọlọ́run náà ló mọ̀-ọ́n.” Bákan náà ló ṣèkìlọ̀ fún àwọn ènìyàn náà láti yé bú ènìyàn lórí ayélujára láì mọ ìṣòro tí wọ́n ń là kọjá. Oshodi Oke ní ọ̀pọ̀ ènìyàn ni àwọn tó máa ń sọ̀rọ̀ òdì sí ènìyàn lórí ayélujára ti fi ọ̀rọ̀ wọn ṣàkóbá fún láìmọ̀. Ó ní ó dára láti gbọ́ ọ̀rọ̀ lẹ́nu ẹlòmíràn kó tó di wí pé wọ́n kàn máa sọ nǹkan tí ẹnu wọn bá bá. Ó sọ wí pé ó ṣeéṣe kí ọ̀pọ̀ àwọn tó ń bu òun náà má le la ìṣòro tí òun ń kojú já btó bá jẹ́ wí pé àwọn ni wọ́n ń dojúkọ irú ìṣòro tó ń bá òun fínra. Àgbà òṣèré náà ní kí ó yẹ kí gbogbo àwọn tó máa ń hu irú ìwà bẹ́ẹ̀ máa tọrọ ìdáríjì ẹ̀ṣẹ̀ lọ́wọ́ Ọlọ́run nítorí àwọn nǹkan tí wọ́n máa ń kọ nígba mìíràn ti ṣokùnfà ikú láìmọ̀. Bákan náà ló ní àwọn tí kò bá nífẹ̀ẹ́ òun pọ̀ sókè rajà kí wọ́n yé kọ àwọn nǹkan tí kò da sórí ayélujára fún òun mọ́.
""
Remi Surutu kí èpè bọnú lórí ọ̀rọ̀ ọmọ rẹ̀ tó dolóògbé, ìdí rèé,Gbajúgbajà òṣèré tíátà nnì, Remi Oshodi tí ọ̀pọ̀ mọ̀ sí Remi Surutu ti kọminú lórí bí ènìyàn kan ṣe fi ikú ọmọ rẹ̀ àgbà bú u. Itahunsira laarin Surutu ati ẹni naa waye lórí ayélujára nítorí ẹgbẹ́ òṣèlú tí òṣèrébìnrin yìí yàn láàyò. Nínú àtẹ̀jáde kan tí Remi Surutu fi sórí Instagram rẹ̀ ló ti ṣàfihàn bí ẹni náà ṣe kọ ọ̀rọ̀ sábẹ́ fídíò kan tó ṣe láti fi tàbùkù olùdíje sípò gómìnà ìpínlẹ̀ Eko lẹ́gbẹ́ òṣèlú Labour Party, Gbadebo Rhodes-Vivour. Nínú fídíò náà ni Remi Surutu àti akẹgbẹ́ rẹ̀ kan, Lege Miami ti ní Rhodes-Vivour ń ṣe ọ̀yájú sí ààrẹ tí Nàìjíríà ṣẹ̀ṣẹ̀ dìbò yàn, Bola Ahmed Tinubu àti gómìnà ìpínlẹ̀ Eko, Babajide Sanwo-Olu. Àmọ́ ọ̀pọ̀ àwọn olólùfẹ́ Remi Surutu ni kò nífẹ̀ẹ́ sí fídíò náà tí wọ́n sì ń fi èrò wọn hàn, tí ọ̀pọ̀ sì ń kọ èrò wọn lórí fídíò ọ̀hún. Lára àwọn tí fídíò náà kò tẹ́ lọ́rùn ní ọmọbìnrin kan tí òun kọ pé agbanipa ni Remi Surutu kó má pa òun gẹ́gẹ́ bó ṣe pa ọmọ rẹ̀. Èyí ló mú kí Remi Surutu fún ọmọbìnrin náà lésì pé ó rán òun létí nípa ohun tó jẹ́ ìbánújẹ́ àti ọgbẹ́ ọkàn jùlọ fún un láyé, tó sì ti èpè bọ ẹnu fún ọmọbìnrin náà. Remi Surutu ní àsìkò ìjọba àwaarawa ni a wà, níbi tí èèyàn ti ní àǹfàní láti yan olùdíje tàbí ẹgbẹ́ tó bá wù ú láti tẹ̀lé. Ó ní ṣe nítorí òun yan ẹgbẹ́ òṣèlú APC láàyò gẹ́gẹ́ bí tí òun ń tẹ̀lé ni ọmọbìnrin náà fi ń ọ̀rọ̀ ọmọ òun tó ṣe aláìsí bú òun. Ó fi kún un pé ṣé òun pa ọmọ láti lè jẹ́ kí ẹgbẹ́ òṣèlú APC jáwé olúborí lásìkò ìbò ni àbí kí ni ó pa ọ̀rọ̀ ọmọ òun tó ti di olóògbé papọ̀ mọ́ ọ̀rọ̀ òṣèlú. Kìí ṣe Remi Surutu nìkan ni òṣèré tí àwọn ọmọ Naijiria ti ń wọ́ lórí ọ̀rọ̀ olùdíje tí wọ́n bá yàn láàyò. Bákan náà ló ké sí Ọlọ́run àti ẹlẹ́dàá ọmọ rẹ̀ náà láti jọ̀ọ́ jàre gbèjà òun jà lórí ọ̀rọ̀ yìí. Gbajúmọ̀ òṣèré náà ní kò sí abiyamọ láyé tó gbàdúrà kí iná ọmọ jó òun nítorí náà òun mọ̀ wí pé ẹni tọ wà nídìí èébú náà yóó ko tirẹ̀ níwájú. Fa ki n fa a tun ti ru soke lori ayelujara lonii ọjọ idibo gomina ati aṣofin ipinlẹ to si gbe orukọ gbajugbaja oṣere Toyin Abraham sori bii harahara. Ṣe ni awọn ọdọ doju ọrọ kọ oṣere obinrin naa gẹgẹ bi wọn ṣe n kọ oniruuru ọrọ ati ibeere sita ti wọn si n lẹ orukọ rẹ mọ ọ lati lee jẹ ko ri gbogbo ohun ti wọ́n n kọ nipa rẹ. Lara ohun to faa ti wọn tun fi wọ Toyin Abraham lọ sori ayelujara paapaa, oju opo Twitter ni awọn kudiẹ kudiẹ to yọju lasiko ti eto idibo n lọ lọwọ. Kete ti awọn eeyan ri bi igboro ṣe bẹrẹ si ni daru lawọn apa ibi kọọkan ni wọn n fi aworan, fọnran ati ọrọ sita pe ki Toyin Abraham wa wo wahala ti o n to sẹyin wọn n fa ni ilu o. Amọ ko sẹni to lee fi aridaju kan pato gbe lẹyin ọrọ yii wipe awọn eeyan kan pato lo da wahala silẹ lọjọ idibo Naijiria. Nigba ti gbogbo ọmọ Naijiria n gbaradi fun eto idibo, awọn gbajugbaja oṣere bẹrẹ si ni polongo fun oludije to wu wọ́n lati dibo fun. Toyin Abraham naa bọ si oju opo ayelujara rẹ gẹgẹ bi ọmọ Naijiria to si fi lede pe ohun gangan ni “Asiwaju Baby” bẹẹ si ni Asiwaju ni oun yoo tẹka oun fun iyẹ Bola Tinubu oludije to pada jawe olubori. Ṣaaju idibo naa, ọpọlọpọ ọdọ Naijiria ti yari pe ẹgbẹ oṣelu to wa lori alefa lọwọlọwọ ti ba ilu jẹ torinaa awọn ko fẹ ẹnikẹni lati ẹgbẹ naa ko di aarẹ awọn. Ibanujẹ lo jẹ fun ọpọ wọn nigba ti wọn ri oṣere ti wọn fẹran gan to wa n kede kaakiri pe “Asiwaju Baby” ni oun. “Aarẹ temi kan ṣaa yaayi ṣaa” – Eyi ni ọrọ ti Toyin Abraham kọ sita nigba to n kan sara si oludije ipo aarẹ to fẹran. Kete ti wọn rii ni awọn ololufẹ Toyin ti inu wn ko dun si ọrọ naa ti han an ti awọn mii si n bu ẹnu atẹ lu toyin lati igba naa pe o n ṣatilẹyin fun oludije ti ko ni nnkankan lati fun awọn. Ẹwẹ, kii ṣe Toyin Abraham nikan ni gbajugbaja oṣere ti awọn eeyan n kọ ẹnu si tori pe o fi oju oludije rẹ han. Lara awọn mii ti ẹnu n kun lori wọn naa ni Debo Macaroni, Iyabo Ojo, Saheed Balogun, Iyabadan, olorin nni Falzthebadguy ati bẹẹ bẹẹ lọ.  Ni ọjọ Satide ọjọ Kejidinlogun Oṣu Kẹta ti idibo gomina ati aṣofin ipinlẹ waye, ṣe ni awọn kan tun bọ sori opo Twitter ti wọn doju ọrọ kọ Toyin Abraham amọ́ oun naa ko fi ṣe ọmọ lọ ile lọ gba esi wa, oun naa fesi si ohun ti wọn n fi lọ ọ.
"Kí lo fà á tí Iyabo Ojo fi fẹ́ wọ́ Lizzy Anjorin lọ sílé ẹjọ́?,Gbajumọ oṣere tiata nni, Iyabo Ojo ni oun ti ṣetan lati wọ akẹgbe oun miiran, Lizzy Ajorin lọ sile ẹjọ. O ni ẹsun ibanilorukọjẹ ni oun ẹ gbe lọ sile fun. Olabimpe Ajegbomogun, to jẹ agbẹjọro fun oṣere tiata naa nigba to n ba BBC News sọró ni diẹ lo ku ki awọn o pari gbogbo eto lati gba ile ẹjọ lọ. Ajegbomogun ṣalaye pe gẹgẹ bii agbẹjọro fun Iyabo Ojo ni onibaara awọn lo kan awọn pe Lizzy Anjorin n sọrọ odi si oun lori ayelujara ti gbogbo aye si mọ pe oun lo n ba wi. O ni idi niyi ti awọn fi gbe awọn igbesẹ kan nitori gẹgẹ bi agbẹjọro awọn gbọdọ ni ẹri lati fi idi ẹjọ mulẹ nile ẹjọ ki aọn to gba ile ẹjọ lọ. Agbẹjọro Iyabo ni “Ni opin ọsẹ, Iyabo ṣe fido kan lati sọ pe ti Lizzy ba laya, ko da orukọ oun, leyi ti Lizzy fesi si pe oun ko nii darukọ rẹ, ati pe ṣẹpẹtẹri ati awọn orukọ to ku ti oun n pee ni oun yoo maa pee. “Ti awọn alatilẹyin Lizzy ba si n wi pe Iyabo lo n ba wi, ko ni dahun pe Iyabo ni abi Iyabo kọ. Nigba miran, a tun maa kin wọn lẹyin ti wọn ba darukọ Iyabo."" Ajegbomogun ni nitori Iyabo nikan kọ ni oun ṣe n ṣe eleyi, amọ oun fẹẹ fi opin si idunkoko mọni lori ẹrọ ayelujara ni. ""Eyi lo mu ka kọ iwe sii pe ki o tọrọ aforijin, ki o san owo gba ma binu ẹẹdẹgbẹta miliọnu naira, ko si yẹra fun sisọ ọrọ kobakungbe nipa onibara wa. Amọ, kaka ki Lizzy o tẹle awọn alakalẹ yii, niṣe lo tẹsiwaju lati maa bu Iyabo leyi to mu ka pinnu lati wọọ de ile-ẹjọ."" Ni ọjọ Iṣẹgun ni Iyabo Ojo fi atẹjade kan sori ẹrọ Instagram rẹ pe oun fẹ wọ oṣere tiata to tun gbajumọ olokoowo, Lizzy Anjorin lọ sile ẹjọ fẹsun ibanilorukọjẹ. Iyabo Ojo ninu lẹta ti agbẹjọrọ rẹ kọ ranṣẹ si Lizzy naa ni o n sọ orọ odi soun lori ayelujara leyii to si n ṣakoba fun oun. O ni bi o tilẹ jẹ pe ko da orukọ oun ni pato, o ni awọn fidio atawọn ọrọ to n kọ soju opo Facebook ati Instagram rẹ n ba oun wi. O fi kun pe oun ni awọn ẹri lati le fidi rẹ mulẹ pe oun ni Lizzy n ba wi ati pe nigba ti oun ṣe fidio pe ko darukọ oun lo ṣe omiran lati fun oun lesi. Ohun ti Iyabo Ojo n beere fun ninu iwe naa ni pe ki Lizzy ka gbogbo ohun to sọ nipa oun kuro lori ayelujara rẹ laaarin ọjọ mẹrinla. Bakan naa lo ni ko tọrọ aforiji, ko si san owo gba mabinu ti iye rẹ jẹ ẹẹdẹgbẹta miliọnu naira fun gbogbo ohun to ti sọ nipa oun. O tẹsiwaju pe bi Lizzy ba kọ lati ṣe awọn nnkan ti oun ka silẹ yii laaarin gbedeke ọjọ mẹrinla ti oun fun ni oun maa wọ lọ sile ẹjọ ti oun si maa gba owo itanran biliọnu kan naira lọwọ rẹ. Iyabo, lakoko to fi iwe naa lede loju opo instagram rẹ lo kọọ pẹlu rẹ pe “ọjọ mẹrinla fẹe pe. Ija n bọ”. Lizzy Anjorin ni ko ba akọroyin BBC Yoruba sọrọ nigba ti wọn pe ẹrọ ilewọ rẹ, ti ko si tii fesi si atẹjiṣẹ titi di akoko ti a ko iroyin yii jọ."
Àwọn akẹ́kọ̀ọ́ FUTA gbé igi dínà l'Ondo nítorí àfikún owó ilé ẹ̀kọ́ wọn,Gbogbo awọn oṣiṣẹ ileẹkọ fasiti imọ ẹrọ Federal University of Technology, Akure ni ko rọna wọle laarọ ọjọ aje ni bi awọn akẹkọọ ile ẹkọ naa ṣe ti ọna abawọle sileẹkọ naa. Awọn akẹkọọ naa ti wọn n ṣe ifẹhonu han tako afikun owo ileẹkọ wọn ni wọn fa idaduro ọkọ ni popona Akure si Ilesa latari bi wọn ṣe n se iwọde laarin ọna naa. Awọn akẹkọọ ọun lo wi pe owo ti wọn n san tẹlẹ lo le diẹ ni ẹgbẹrun lọna ọgban naira amọ tawọn alaṣẹ ileẹkọ naa sọ iye owo naa di owo to le ni ẹgbẹrun lọna aadoje naira fun awọn to wa nileẹkọ tẹlẹ, ti awọn to fẹẹ wọle si saa akọkọ yoo si san ẹgbẹrun lọna ojilerugba naira. Ninu ọrọ rẹ sawọn akẹkọọ nibi iwọde naa, aarẹ awọn akẹkọọ ni fasiti naa, Olayemi Oluwasoromidayo, wi pe afikun naa ko bawọn lara mu rara nitori ọrọ aje to dẹnukọlẹ. Olayemi wi pe “a ko wa lati waa bawọn adari ileẹkọ wa ja nitori afikun yii, bi ko ṣe lati waa bẹ wọn. “A ti n bẹ wọn labẹle tẹlẹ ka too waa ṣe iwọde ifẹhonu han yii amọ a fẹẹ kawọn araalu tun ba wa bẹ wọn. “Ko tii pe ọdun kan ti wọn fi kun owo ọhun. Ki lo sare ṣẹlẹ ti wọn tun n ṣe afikun to toyi ni kia?” Aarẹ awọn akẹkọọ naa wi pe o yẹ kawọn alaṣẹ o ro tawọn obi ati bi igboro ṣe ri ki wọn too ronu afikun kankan. Awọn alaṣẹ fasiti naa lo ti fesi si iwọde awọn akẹkọọ ọun pẹlu lile awọn akẹkọọ to wa ninu ọgba naa sile. Atẹjade kan latọwọ adari ẹka ikede ni fasiti naa, Adebanjo Adegbenro, wi pe “awọn alaṣẹ Federal University of Technology Akure, FUTA, ti sun ọjọ iwọle awọn akẹkọọ fun saa ẹkọ 2023/2024 siwaju. “Wọn ti paa laṣẹ pe kawọn akẹkọọ to wa ninu ọgba ileẹkọ naa o kuro laarin wakati mẹrinlelogun. “Bakan naa ni wọn tun paa laṣẹ pe ki idaduro o ba iforukọsilẹ awọn akẹkọọ lori ikanni ayelujara ati sisan owo ileẹkọ to yẹ ko bẹrẹ lọjọ Aje, ọjọ kẹẹdogun, oṣu kini ọdun yii. Adegbenro wi pe ileẹkọ naa ko tii ṣi ikanni ayelujara rẹ fun awọn akẹkọọ to fẹẹ pada wọle lati maa fi orukọ silẹ gẹgẹ bi awọn kan ṣe n sọ kiri. “Afikun ti wọn n sọrọ nipa rẹ lo wa fun awọn akẹkọọ tuntun ju awọn to n pada wọle lọ, to si jẹ pe awọn ohun ti a n ṣe lọdọ awọn araata, ti wọn si ti gbowo lori nitori bi ita ṣe ri. “Ki gbogbo nkan o lee lọ deede, awọn nkan bii ina, omi, atunṣe ile awọn akẹkọọ ati imọtoto inu ọgba, to fi mọ awọn nkan miran lo ṣe pataki ti owo wọn si ti wọn ju ti atẹyinwa lọ. “Lara awọn ohun taa tun fowo kun ni ayẹwo ilera fawọn akẹkọọ tuntun, kaadi idanimọ igbalode ati eto adojutofo nipa eto ilera fawọn akẹkọọ ileẹkọ giga, to fi mọ iwe ẹgbẹjọda fawọn akẹkọjade. “O ṣe pataki lati jẹ ki awọn eeyan mọ pe a ko gba owo ileẹkọ lọwọ ẹnikẹni nitori pe ọfẹ ni.”
Àwọn ọmọẹ̀yìn àwọn olóṣèlú alátakò ń kojú àwọn ọlọ́pàá lẹ́yìn ìbò ààrẹ lórílẹ̀èdè DRC,Awọn ọlọpaa lorilẹede Democratic Republic of Congo atawọn ẹgbẹ alatako lorilẹede naa gbena woju ara wọn ni ilu Kinshasha tii ṣe olu ilu orilẹede naa. Awọn ẹgbẹ oṣelu alatako lorilẹede DRC n pe fun wiwọgile esi ibo aarẹ to waye lorilẹede naa lọsẹ to kọja. Awọn eekan aṣiwaju awọn ẹgbẹ oṣelu alatako lorilẹede DRC ti pariwo sita pe arumọjẹ lasan ni eto idibo sipo aarẹ to waye lorilẹede naa lọsẹ to kọja, wọn si n beere fun atundi ibo ọhun. Ọpọlọpọ awọn eeyan lo farapa lasiko ti awọn ọlọpaa yin ibọn tajutaju si awọn oluwọde kan ti wọn si tun ju okuta pada si wọn ni ilu Kinshasha. Ijọba orilẹede DRC ti gbẹsẹ le iwọde lorilẹede naa, pẹlu aṣẹ pe ko ni si ayekaye fun ẹnikẹni lati pagidina eto idibo lorilẹede naa. Awọn oṣiṣẹ eto idibo nibẹ ko tii sọ ni pato iye awọn ibudo idibo ti idibo ti waye ati iye awọn eeyan to dibo lasiko idibo aarẹ lorilẹede Democratic Republic of Congo, DRC to waye ni ogunjọ oṣu kejila ọdun 2023. Nnkan bii miliọnu mẹrinlelogoji oludibo lo forukọsilẹ fun eto idibo kaakiri nnkan bii ẹgbẹrun marundinlọgọrin ibudo idibo kakkiri orilẹede naa. Ninu ibo to le ni miliọnu mẹsan ti wọn ti ka bayii, Aarẹ Felix Tshisekedi lo n lewaju pẹlu ida ọgọrin. Aarẹ Tshisekedi n dije fun saa keji. Moise Katumbi , ilumọọka oniṣowo kusa atiere bọọlu lo n ṣe ipo keji pẹlu ida mẹrindinlogun. Martin Fayulu, to n lọgun pe wọn ja oun lole aṣeyọri ninu ibo ọdun 2018, lo n ṣe ipo kẹta pẹlu nnkan bii ida mẹrin ninu ọgọrun. Awọn ololufẹ Ọgbẹni Fayulu dana sun taya ọkọ, wọn si gbe ina woju awọn agbofinro niwaju olu ileeṣẹ ipolongo rẹ to wa ni ilu Kinshasa. Ọgbẹni Fayulu ni mọkanla ninu awọn ololufẹ oun lo ṣeṣe, bẹẹni awọn ọlọpaa pẹlu sọ pe agbofinro meji lo fara ṣeṣe. Oniruru kudiẹkudiẹ lo ba idibo naa, eyi to mu ki wọn sun un siwaju di ọjọ keji lawọn agbegbe kan lorilẹede naa. Awọn oloṣelu alatako tun fi ẹsun kan ajọ eleto idibo lorilẹede naa pe wọn n ṣe agbodegba fun iwa magomago ati jiji apoti ibo gbe lọna ati jẹ ki Aarẹ Tshisekedi pada sipo aarẹ fun saa keji. Amọṣa, ajọ naa ti sẹ pe irọ balau ni awọn ẹsun naa. Orilẹede DR Congo tobi ju orilẹede France lọ ni ida mẹrin, ṣugbọn awọn ohun amayedẹrun to yẹ fun igbayegbadun araalu ko si nibẹ. Koda ọna to dara ko wọ awọn ilu nlanla nibẹ pẹlu. Nnkan bii ida meji ninu mẹta ọgọrun eeyan to wa lorilẹede naa lo jẹ wi pe inu oṣi ati iṣẹ ni wọn n gbe to si jẹ pe iye ti wọn n gba lojumọ ko ju dọla meji ati diẹ. Bakan naa lawọn oludibo tun dibo fun awọn aṣojuṣofin agbegbe laarin awọn ẹgbẹrun lọna ọgọrun oludije to dije fun awọn ijoko ile aṣofin naa. Idibo ko waye lẹkun ila oorun orilẹede naa nitori wahala abo to mẹhẹ.
"'A máa wọ ìjọba àpapọ̀ lọ ilé ẹjọ́ lórí àdó olóró tí iléeṣẹ́ ológun jù sáwọn aráàlú ní Kaduna',Awọn ẹgbẹ Agbẹjọro lati apa Ariwa orilẹede Naijiria ti n leri lati wọ ìjọba apapọ orilẹede Naijiria lọ si ile ẹjọ, lati bere eto fun awọn eeyan to padanu ẹmi wọn lasiko ibu gbamu to waye ni agbegbe Tudun Biri. O le ni ọgọrun eeyan to padanu ẹmi wọn lasiko ibu gbamu naa. Nigba to n sọrọ ní orúkọ ẹgbẹ, Nafiu Abubakar salaye pe ẹgbẹ naa yoo ri pe awọn mọlẹbi to lugbadi iṣẹlẹ naa rí idajọ ododo gba. Nafiu lasiko to n ba awọn akọroyin sọrọ niluu Kaduna rọ ìjọba apapọ lati gbe igbesẹ ni kiakia lati bẹrẹ iwadi lori iṣẹlẹ ibugbamu naa. ""O se koko pe ki awọn to lọwọ ninu ikọlu naa foju wina ofin lojuna ati dena irufẹ iṣẹlẹ bẹẹ lọjọ iwaju. ""A rọ ileeṣẹ ologun lati se atunse eyi ti yoo mu adikun ba bi wọn ṣekupa awọn araalu. Bakan naa ni ẹgbẹ ba awọn araalu kẹdun lori bi wọn ṣe padanu awọn eeyan wọn. ""A duro ti awọn eeyan yii lasiko ti nnkan le fun wọn yii, ti a yoo si pe fun idajọ ododo lori rẹ. ""A yoo se iṣẹ karakara ni ilana ofin lati ri pe a gba ẹtọ awọn eeyan yii fun wọn."" Awọn ajọ ẹtọ ọmọniyan lagbaye ti n na ika si awọn alaṣẹ lorilẹede Naijiria lati rii pe wọn ṣe iwadi ikọlu ado oloro ti ileeṣẹ ọmọogun oriilẹ ju si ileto Tundun Biri ni ipinlẹ Kaduna, lẹkun ariwa orilẹede Naijiria lai fi igba kan bọkan ninu rara. Ninu atẹjade ọtọọtọ ti wọn fi sita, ajọ ajafẹtọ Amnesty International (AI) ati Human Rights Watch n fẹ ki ijọba Naijiria ṣeto idajọ ododo fun iranti awọn eeyan to ku ninu ikọlu naa atawọn ẹbi ti wọn fi silẹ. Wọn ni o dara ki ijọba pese awọn eto to yẹ fun wọn lati bori ijakulẹ wọn. Ọpọ ẹhonu lo ti jade si bi baalu Díronu ijagun ileeṣẹ ọmọogun oriilẹ ni Naijiria ṣe ju ado oloro si aarin awọn eeyan ileto naa lasiko ti wọn fi n ṣe ajọyọ Maulud Nabiyy lopin ọsẹ to kọja. Bi o tilẹ jẹ pe eeyan marundinlaadọrun ni ajọ to n mojuto iṣẹlẹ pajawiri atawọn ajalu miran ni ipinlẹ Kaduna, SEMA kede pe o ba iṣẹ naa rin, amọ ọpọ eeyan lo n sọ pe iye awọn to ku ju bẹẹ lọ. Nitirẹ, Ajọ Amnesty International, (AI) ti fi ẹsun kan ijọba apapọ Naijiria pe o n gbiyanju lati fi ere rabata bo iwadii ikọlu ado oloro ti ileeṣẹ ọmọogun oriilẹ ju si ileto Tundun Biri ni ipinlẹ Kaduna, lẹkun ariwa orilẹede Naijiria. Ẹka ajọ Amnesty International lorilẹede Naijiria ni iwadii awọn ti fihan pe aadọrin eeyan ni wọn sin si ọkan lara saare ọlọpọ ero meji ti wọn gbẹ fi sin awọn eeyan ti ado oloro naa pa. Ninu ifọrọwerọ to ṣe pẹlu BBC, oludari ẹka ajọ Amnesty International lorilẹede Naijiria, Malam Isah Sanusi ṣalaye pe kii ṣe igba akọkọ ree ti irufẹ ikọlu bẹẹ yoo maa waye. O ni bi ijọba ti ṣe ṣeleri iwadii to lori awọn irufẹ iṣẹlẹ bẹẹ to ti waye sẹyin, ko si eyi ti araalu ri abajade iwadi wọn. Ajọ Amnesty International ni iwadii to loorin gbọdọ waye lori iṣẹlẹ yii nitori pe eyi gan an lo le ran awọn awọn ologun funrawọn gan lọwọ nitori pe “inu awọn naa pẹlu ko dun si ohun to ṣẹlẹ naa. Anietie Ewang to jẹ oluwadi ijinlẹ fun ajọ Human Rights Watch lorilẹede Naijiria ni tirẹ kọminu lori bi awọn alaṣẹ ‘ko tii ṣe gbe igbesẹ to yanranti latiṣe ohun to tọ” lori awọn irufẹ iṣẹlẹ yii to ti waye sẹyin. “O yẹ ki awọn adari ileeṣẹ ologun fimufinlẹ gidigidi lati dena atunṣẹ irufẹ iṣẹlẹ to n gbẹmi ọpọ yii ati eto arẹmọlẹkun fun awọn to fara kaasa rẹ. Ki wọn bẹrẹ pẹlu igbimọ iwadi ti ko ni fi si iha kankan.”"
Ọlọ́pàá yìnbọn pa Salisu níbi tó ti ń wọ́de ní Kano, kọmíṣọ́nà ọlọ́pàá bá ní kí wọ́n tìí sí gbaga,Ajọ ọlọpaa ipinlẹ Kano lo ti fi panpẹ ọba mu ọkan lara awọn oṣiṣẹ ajọ naa fun ẹsun pe o ṣekupa ọkunrin kan, Salisu Player, leyi to fa rukerudo lagbegbe Kurnar Asabe, nijọba ibilẹ Fagge nipinlẹ naa. O kere tan, ẹni meji lo fara gbọta nigba tawọn ọlọpaa de sibi gbọnmisi-omioto to n waye lagbegbe naa ti ọkan ninu wọn si padanu ẹmi rẹ nile-iwosan ti wọn gbe e lọ. Iroyin iku Salisu lo mu ki awọn olugbe agbegbe naa o bẹrẹ ifẹhonuhan leyi to mu ki wọn di oju ọna to wọ ipinlẹ Katsina ati apa kan ipinlẹ Jigawa lati agbegbe wọn Oju ọna ti wọn di yii ni awọn kan juwe bii ọkan lara awọn naa ti awakọ gba julọ nipinlẹ naa nitori o jẹ ọna abawọle ati abajade kan ṣoṣo si ọpọlọpọ ilu. Ohun taa gbọ ni pe awọn ẹgbẹ meji n gbena woju ara wọn lori ọrọ obinrin. Wọn ni obirin ọun ni ọkunrin kan lati ẹgbẹ mejeeji n ba sọ ọrọ ifẹ leyi to da wahala silẹ nigba ti awọn mejeeji mọ sii. Laasigbo yii ni wọn wi pe o ti bẹrẹ lati ọjọ Aje, leyi to mu ki kọmiṣọna ajọ ọlọpaa nipinlẹ Kano, Muhammed Gumel, o paṣẹ ki awọn ọlọpaa o lọọ pẹtu si aawọ naa. “Lojuna ati le awọn to n fa wahala ọhun sẹyin ni awọn ọlọpaa bẹrẹ si nii yinbọn so ke amọ ibọn ba awọn bii meji, ti ọkan lara wọn si baa lọ” gẹgẹ bi oṣojumikoro kan ti ko fẹẹ ki wọn darukọ oun ṣe wi. Kọmiṣọna ajọ ọlọpaa nipinlẹ naa, Muhammed Gumel, ti wa rọ awọn olugbe ipinlẹ ọhun lati gba alaafia laaye nitori pe oun ti n gbe igbesẹ ti yoo jẹ ki ẹni ti aje iṣẹlẹ naa ṣi mọ lori o lee fimu danrin. Ninu atẹjade kan latọwọ agbẹnusọ ajọ ọlọpaa nipinlẹ ọhun, Abdullahi Haruna-Kiyawa, o wi pe “lẹyin wakati diẹ, ọwọ ti isipẹkitọ to yinbọn ọhun, o si ti wa ni ihamọ. “Iwa ti isipẹkitọ yii hu ko dun mọ wa ninu rara nitori ko tii si ede aiyede kankan laarin ọlọpaa ati araalu lati igba ti kọmiṣọna yii ti wọṣẹ, depo pe yoo fa ibọn yinyin. “Gbogbo aye lo mọ pe ajọ ọlọpaa ipinlẹ yii n bọwọ fun ofin ati awọn araalu. Eyi lo jẹ ki a maa fi daa yin loju pe idajọ ododo yoo waye lori ọrọ yii. “Kọmiṣọna ajọ ọlọpaa ipinlẹ yii ba mọlẹbi oloogbe kẹdun, o si ṣe adura pe ki Ọlọrun tẹẹ si afẹfẹ rere. “O waa rọ awọn araalu lati bu omi suuru mu nitori ajọ ọlọpaa ko fi ọwọ yẹpẹrẹ mu ọrọ ọun. “A fẹẹ ki ẹ mọ pe asiko to nira fun ajọ ọlọpaa ni yii ati gbogbo olufẹ alaafia nipinlẹ yii, ki a ma jẹ ki awọn janduku o sọọ di iwọde oṣelu ti wọn yoo fi ba nkan jẹ.”
‘Ó lé ní àádọ́ta àwọn akẹgbẹ́ ẹ wa tó pàdánù ẹ̀mí wọn nínú ọdún yìí nítorí àìlówólọ́wọ́’,Awọn oṣiṣẹ ileẹkọ gbogboniṣe Rufus Giwa to wa nilu Owo, nipinlẹ Ondo lo ti ṣe iwọde ifẹhonuhan ni Ọjọru ọsẹ yii lati fi aidunnu wọn han lori bi awọn alaṣẹ ileẹkọ naa ṣe n jẹ wọn ni owo oṣu mẹwaa. Awọn oṣiṣẹ ọun, labẹ ẹgbẹ oṣiṣẹ ti kii ṣe olukọ nileẹkọ giga, NASU, ati awọn agba oṣiṣe nileẹkọ gbogboniṣe, SSANIP, ni wọn di ẹnu ọna  abawọle ileẹkọ naa pa ti wọn ko si jẹ ki ẹnikẹni o wọle tabi jade. Alaga ẹgbẹ SSANIP nileẹkọ naa, Alhaji Nafiu Okoro, ninu ifọrọwerọ pẹlu BBC Yoruba wi pe iya ajẹkudorogbo lo mu ki awọn gbe igbesẹ naa ki ijọba lee da si wọn. Okoro wi pe yatọ si oṣu mẹwa ti awọn alaṣẹ ileẹkọ naa jẹ wọn, wọn tu jẹ owo oṣu mẹfa ti wọn ya ninu owo ajọ alajẹṣẹku tawọn ọṣiṣẹ n da, leyi ti awọn alaṣẹ naa yọ lati bii ọdun mẹfa sẹyin leyi to jẹ nkan bii ẹẹdẹgbẹrin miliọnu naira. “Ko ye wa bi wọn ṣe fẹẹ ka maa tọju ara wa ati awọn mọlẹbi wa pẹlu owo oṣu mẹwa ti wọn jẹ wa. “Bi aṣe n sọrọ yii, nkan bii aago mẹwa ni pupọ ninu awọn oṣiṣẹ maa n de ibi iṣẹ latari pe ẹsẹ ni wọn fi n rin lati igboro nitori airowo ọkọ. “Pupọ ninu wa lo wa lori idubukẹ aisan ti ọpọ si ti dero ọrun nigba ti won ko ri oo lati tọju ara wọn. “Nigba miran, mọlẹbi awọn to ba wa lori idubulẹ aisan yoo sunkun wa sinu ọgba yii, awa naa yoo tẹle wọn lọ ọdọ awọn alaṣẹ lati bẹbẹ fun owo ti wọn yoo fi tọju ẹni bẹẹ ninu owo to fi oogun oju rẹ siṣẹ fun, ti ko si yẹ ko ri bẹẹ. “Laarin ọdun yii nikan, o le ni aadọta ninu awọn akẹgbẹ wa ti wọn ti padanu ẹmi nitori ebi, aarẹ ti ko to nkan ati oniruuru ipenija miran ti wọn ko nii lee doju kọ to ba jẹ pe wọn ri owo oṣu wọn gba lasiko ni. “Ninu ọdun yii, a sinku mẹta ninu awọn taa jijọ n ṣiṣẹ laarin ọjọ mẹta. Eyi jẹ ohun to buru jai ti ko yẹ ko maa ṣẹlẹ si ẹni to ba n fi ara ati ọkan rẹ sin ijọba.” Alhaji Okoro wi pe awọn ti kọwe ranṣẹ si gbogbo ẹka to yẹ ko de lọdọ ijọba, latori adele gomina ipinlẹ naa, Lucky Aiyedatiwa, to fi kari gbogbo aọn to nii ṣẹ pẹlu eto ẹkọ ninu igbimọ iṣejọba, ati igbimọ to n moju to eto ẹkọ giga nile aṣofin ipinlẹ naa. “Koko ohun taa sọ fun wọn ni pe, ti wọn ko ba wa wọrọkọ fi ṣ’ada ki ọdun yii to pari, a o ti ileẹkọ yii pa, bẹrẹ lati ọjọ keji, oṣu kini, ọdun 2024. “Iya ti wọn fi jẹwa ti to. Ao le maa ṣiṣẹ ka tun maa rare bi alainiṣẹlọwọ. “Ti ẹ ba de aarin igboro ilu, ẹ maa ri bi awọn oṣiṣẹ ileẹkọ yii ṣe n tọrọ gbogbo nkan, wọn ti sọ wa di atẹwọgbọrẹ lai kii ṣe pe a o niṣẹ lọwọ. Alaga ẹgbẹ SSANIP naa wi pe nitori ọrọ owo ti wọn jẹ awọn yii ni awọn alaṣẹ ileẹkọ naa ṣe le alaga ẹgbẹ awọn olukọ ileẹkọ gbogbonisẹ (ASUP) nileẹkọ naa tẹlẹ, Rafiu Ijawoye, sile lọdun diẹ sẹyin. “ASUP chairman wa tẹlẹ, Rafiu Ijawoye, tori ọrọ yii ni wọn ṣe lee lọ ni 2019 nigba to n ja pe wọn ni lati san gbogbo owo ti wọn jẹ wa ki. Ẹnu ọjọ mẹta yii ni wọn too gbaa pada, bẹẹ ni wọn o tii san owo ọhun. “Ṣe o di igba ti gbogbo wa ba ku tan ki wọn to ronu ati san owo ti wọn jẹ wa ni?” Okoro fẹsun kan awọn igbimọ iṣejọba ileẹkọ naa pe niṣe ni wọn na owo to n wọle ninakuna. O waa kesi ijọba lati gbe igbimọ kalẹ ti yoo yẹ iwe owo ileẹkọ naa wo, ki wọn si tun fi ọwọ osi juwe ile fun alaga igbimọ iṣejọba ilẹẹkọ naa nitori iwa jẹgudujẹra ati aibikita to n hu. Agbẹnusọ fun ileẹkọ gbogboniṣe naa, Samuel Ojo, lakoko to n fesi si ibeere BBC Yoruba lori awọn ẹsun tawọn oṣiṣẹ fi kan awọn alaṣẹ ileẹkọ naa, wi pe ootọ ni awọn oṣiṣẹ naa sọ. Ojo wi pe “ootọ ni pe owo oṣu o lọ deedee, bẹẹ si ni ti owo ‘deduction’ ti wọn n da funra wọn. “Kii ṣe pe a n kawọ lewọ ti a n woran. A n gbiyanju, ki Ọlọrun fun wa ṣe. “Bi wọn ṣe fi ẹhonu han yii, a fẹẹ ki a jọ joko sọ asọyepọ ka si wa ọna abayọ. O bani ninu jẹ pe nkan lee ri bayi, ṣugbọn a nigbagbọ pe taa ba jijọ joko pọ, yoo ni iyanju. Lori ẹsun ti wọn fikan igbimọ iṣejọba ileẹkọ naa, Ojo wi pe “ẹsun lasan leleyi ti ko si iwadii kọkan nipa rẹ. Igbagbọ mi ni pe owo airigba yii ohunkohun lo lee bi nipa ki eeyan ka oriṣiriṣi ẹsun seeyan kan lẹsẹ. Nibi gbogbo oṣiṣẹ ijọba nipinlẹ naa ṣe bẹrẹ si nii ri owo oṣu kejila gba lati Ọjọru ọsẹ yii, igbagbọ awọn oṣiṣẹ ileẹkọ yii ni pe ijọba yoo ṣiju aanu wo wọn lati san diẹ lara owo ti wọn jẹ wọn kawọn naa o lee ṣe ọdun pẹlu idunnu lai wo ọwọ ọlọwọ.
Ìwọ́de bẹ́ sílẹ̀ ní Minna nítorí ọ̀wọ́ngógó tó gbòde ní Nàìjíríà,Awọn olugbe ilu Minna to jẹ olu ilu ipinlẹ Niger ti fọn si igboro lati fi ẹhonu han lori ọwọngogo ohun jijẹ ati lilo lorilẹede Naijiria bayii. Awọn oluwọde naa di gbogbo opopona to ṣe pataki ni ilu naa lasiko ifẹhonu han ọhun. Awọn obinrin ati ọdọ pọ lara awọn oluwọde naa ti wọn si n kọ orin ẹhonu lọlọkan o jọkan lori bi nnkan ṣe gbe owo lori ni Naijiria. Lara awọn oluwọde naa to ba BBC News sọr ṣalaye pebi ọwọngogo ṣe jọba lori eto ọrọ aje ni Naijiria ti ko si da bi ẹni pe ijọba apapọ orilẹede Naijiria n ṣe ohun to to loju awọn lati wagbo dẹkun si i. Igbakeji gomina ipinlẹ Niger, Yakubu Garba to ba awọn oluwọde naa sọrọ ṣalaye pe ijọba ko ṣai ri bi nnkan ṣe le koko fun araalu bayii. O ni bẹẹ si ni ijọba lẹkajẹka gbogbo n ṣiṣẹ lati din irora ọgbẹ ọrọ aje to dagun naa lori araalu paapaa lẹyin ti yiyọ owo iranwọ ori epo tun mu ki inira ba araalu sii.
Àwọn ọ̀dọ́ l'Osun ṣe ìwọ́de nítorí ọ̀wọ́ngógó tó gbòde,Ogunlọgọ awọn ọdọ niluu Osogbo, to jẹ olu ilu ipinlẹ Osun lo bẹ sita lati se iwọde lori bi ọwọngogo se gba ode lorilẹede Naijiria. Awọn ọdọ naa kesi ijọba lati mu idẹrun ba inira ti ọpọ awọn ọdọ lorilẹede Naijiria n la kọja lasiko yii. Awọn olufẹhonuhan lo tu sita pẹlu awọn asia to n pe ijọba si akiyesi lati se ohun to tọ ati ohun to yẹ nipa iṣejọba ti yoo mu dẹ araalu lọrun. “A wa o le mu mọra mọ o, eeyan ni wa, ẹ ma ṣe fiya jẹ wa gẹgẹ bii araalu.,” eyi ni awọn orin ti awọn olufẹhonuhan mu bọ ẹnu. Ọpọ awọn ọlọpaa lo wa pẹlu awọn lasiko ti wọn se iwọde yii sugbọn eyi ko dẹkunj kikọ orin ti wọn mu bọ ẹnu lati salaye bi nnkan se ri lasiko yii fun araalu. Nigba to n ba awọn akọroyin sọrọ, Waheed Lawal. Alaga Osun Civil Societies Coalition, jẹ ko di mimọ pe iwọde yii yoo tẹsiwaju titi ijọba apapọ yoo ojuti si bi nnkan se niran fun awọn orilẹede Naijiria bayii. “Ijọba gbọdọ wa nnkan se si bi nnkan se si bi ara se n ni awọn eeyan. Wọn gbọdọ wa gbogbo ọna ti wọn mọ lati ri pe awọn eeyan gbe igbe aye to rọrun. “Awọn ọmọ Naijiria ni lati gbe aye to dara. Wọnse ileri fun wa ko ni igbagbọ ninu awọn sugbọn iya lo ba de fun wa. “A kabamọ pe a ni igbagbọ ninu wọn nitori iya ati inira ni wọn mu wa fun ati eto ọrọ aje wa. ”Nnkan ti awọn ọmọ Naijiria fẹ ni lati gbe igbe aye alaafia. A ko fẹ bi eto abo se mẹyẹ ni agbegbe wa mọ. A ko le rin irinajo lati Osogbo lọ si Ibadan lai jaya. Gbogbo ero wa ni pe wọn yoo ji wa gbe. “Bi wọn se n ji awọn lọbalọba gbe ti jẹ ohun lemọlemọ bayii. A rọ ijọba lati pese eto abo fun ẹmi ati dukia awọn araalu. Ẹtọ wa ni, ti a lẹtọ si labẹ ofin. Bẹẹ ba gbagbe, awọn olugbe ilu Minna to jẹ olu ilu ipinlẹ Niger naa fọn si igboro lati fi ẹhonu han lori ọwọngogo ohun jijẹ ati lilo lorilẹede Naijiria. Awọn oluwọde naa di gbogbo opopona to ṣe pataki ni ilu naa lasiko ifẹhonu han ọhun Awọn obinrin ati ọdọ pọ lara awọn oluwọde naa ti wọn si n kọ orin ẹhonu lọlọkan o jọkan lori bi nnkan ṣe gbe owo lori ni Naijiria. Lara awọn oluwọde naa to ba BBC News sọr ṣalaye pebi ọwọngogo ṣe jọba lori eto ọrọ aje ni Naijiria ti ko si da bi ẹni pe ijọba apapọ orilẹede Naijiria n ṣe ohun to to loju awọn lati wagbo dẹkun si i.
‘Àwọn ọlọ́pàá pa irọ́ ìdigunjalè mọ́ mi, gbé àwòrán mi sórí ayélujára láì ṣe ìwádìí, mo wá di ẹni tí ẹbí ọ̀rẹ́ ń sá fún’,Wọn ni agba adura ni ki a maṣe jọ ẹni ti wọn n wa fun nnkan buruku. Eyi gan ni o ṣe kongẹ pẹlu iṣẹlẹ to ṣẹ si arakunrin Ṣolankẹ Mutiu ti aworan rẹ jade lori ayelujara lasiko diẹ sẹyin lẹyin ti wọn fi ẹsun idigunjale kan an. Ọgbẹni Mutiu ṣalaye fun BBC News Yoruba pe oun iṣẹ atọkọṣe-mọkaliiki- ni iṣẹ oun, ti oun si tun maa n fi iṣẹ ọdẹ tii lẹgbẹ ki gbogbo rẹ lee jọ ara wọn. Awọn  ọlọpaa kede orukọ mi gẹgẹ bi ole lai ṣe iwadii – Mutiu Solankẹ O ni ọjọ kẹrindinlogun oṣu kẹjọ ni iṣẹlẹ naa waye nigba ti oun n bọ lati ibi iṣẹ. O ni awọn ọlọdẹ to wa ni ibẹ ni wọn da oun duro ti oun si ṣalaye fun wọn pe ibi iṣẹ loun ti n bọ ti oun si fi iwe idanimọ oun han wọn. O ni wọn beere pe ibọn ti o wa lọwọ oun ko jọ ibọn ti awọn ọlọdẹ maa n lo. O ni oun si ṣe alaye fun wọn pe nitori wahala awọn adigunjale loun ṣe ge ibọn naa kuru diẹ. Ọgbẹni Mutiu ni gbogbo alaye oun fun awọn ọlọdẹ naa lo ja si pabo, ti wọn si pe awọn ọlọpaa. O ni ọjọ mẹta ni oun lo ni agọ ọlọpaa to wa ni agbegbe Arẹgbẹ ki awọn larinlọọdu agbegbe to wa sọ pe  oun kii ṣe ole ṣugbọn  kaka ki awọn ọlọpaa naa  tu u silẹ, ṣe ni wọn tun gbe e lọ si ẹka iwadii ọtẹlẹmuyẹ to wa ni Eleweran. Nigba ti BBC News Yoruba kan si ileeṣẹ ọlọpaa ni ipinlẹ Ogun, alukoro ileeṣẹ ọlọpaa nibẹ, Odutọla Ọmọlọla ṣalaye pe oun ko le ranti ni pato iṣẹlẹ naa. Amọṣa o rọ Ọgbẹni Ṣolankẹ Mutiu lati wa si ọfiisi alukoro ileeṣẹ ọlọpaa ipinlẹ naa lati wa fi ẹhonu rẹ han ki wọn le gba sinu akọsilẹ ni ibamu pẹlu ilana to yẹ.
Ó wùmí láti padà sí Nàìjíríà, àmọ́ mi ò kábámọ̀ pé mo jà fún Yorùbá - Sunday Igboho,Ajijagbara n ni, Oloye Sunday Adeniyi Adeyemo ti ọpọ mọ si Sunday Igboho ti sọ pe o wu oun lati pada si orilẹede Naijiria lati oke okun ki oun si maa ṣiṣẹ oun lọ ti ijọba ba gba oun laaye. Sunday Igboho sọrọ yii ninu ifọrọwerọ kan to ṣe lori itakun agbaye Facebook. Igboho sọ pe ''mi o ṣe nkankan bayii ni Germany, mo kan jokoo ti awọn ẹbi mi ni titi ti Ọlọrun yoo fi ṣina fun mi. Mi o ṣe nkankan bayii ni Germany, mo kan jokoo ti awọn ẹbi mi ni titi ti Ọlọrun yoo fi ṣina fun mi. Ilẹ Yoruba naa ni karakata mi wa, mọto ni mo n ta lati bi ọdun 1996. Mo ni igbagbọ pe bi Ọlọrun ba ṣetan to fẹ mu mi wọle, yoo mu mi wọle, yoo si daabo bo mi. Mo fi gbogbo nkan si ọwọ Ọlọrun. Amọ, mi o kabamọ pe mo dide fun iran Yoruba Oloye Igboho ni ohun to wa niwaju oun bayii ni eto isinku iya oun. Mo maa sinku iya mi laipẹ yii, mo si maa wa nilẹ Yoruba. Ti mo ba sinku iya mi tan, ti ijọba ba faye gba mi ki n maa ṣowo mi lọ daadaa ni. Mo dupẹ lọwọ Ọlọrun pe ẹlẹyẹ iya mi ko siwaju rẹ, mo fẹ ki gbogbo ọmọ Yoruba rọgba yi mi ka ki n le sin iya mi. Oku iya mi si wa ni mọṣuari di akoko yii, ti mo ba ti le bo iya mi mọlẹ abuṣe ti buṣe. Ti wọn ba dẹ tun fẹ le, ma a tun pada wa ba awọn ẹbi ni Germany. Mo rọ Yoruba lati fọwọ sowọ pọ ki gbogbo wa ni iṣọkan ki a le bọ loko ẹru. A ni lati wa nkan ṣe si eto abo to mẹhẹ nilẹ Yoruba, awọn baba wa o le lọ si oko mọ. Mo fẹ ki onikalulu ranti wi pe ọjọ ọla awọn ọmọ wa ṣe pataki.'' Lori awọn dukia rẹ ti wọn bajẹ nile rẹ to wa lagbegbe Soka niluu Ibadan, Sunday Igboho ni oun ti fi gbogbo rẹ fun Ọlọrun. ‘’Ṣe ẹ ri gbogbo dukia yẹn, mi o mu un wa sile aye, ẹ fi gbogbo rẹ fun Ọlọrun. Gbogbo ohun ti mo ni ko ẹmi awọn ti wọn pa nile mi, ko to ẹmi buọda mi ati ọrẹ mi ti wọn pa. Ija ti a n ja pe ki Yoruba bọ loko ẹru lawọn eeyan ku le lori, ori rẹ naa ni mama ku le. Ọlọrun ọba to ni mi ni ko gbija mi,'' Igboho ṣalaye. Sunday Igboho ni ''ki Ọlọrun jẹ ki ẹmi Aarẹ Bola Tinubu gun, ọpọ igbesẹ ti o n gbe lo dara fun iran Yoruba. Ni bayii, ọmọ Yoruba ni ọga agba ọlọpaa Naijiria, bakan naa, ọga agba ajọ to n ri si ijade ati wiwọle si Naijiria, ọmọ Yoruba naa ni. Ọpọ ipo pataki mii naa lawọn ọmọ Yoruba ti di mu bayii, ipo kan toku ti Yoruba ko tii di mu ni ipo olori ajọ ọtẹlẹmuyẹ DSS. Mo si ni igbagbọ wi pe, mo si ni igbagbọ wi pe Tinubu yoo ṣee de ibẹ, ki Ọlọrun jẹ ki ẹmi wọn gun. Amọ, mo si fẹ ki aarẹ Tinubu fi ọrọ Yoruba si ọkan.''
Ẹgbẹ́ òṣìṣẹ́ NLC, ẹ tún èrò yín pa lórí ìwọ́de tí ẹ fẹ́ ṣe - Mínísítà ètò ìdájọ́,Agbejoro agba ati Minisita fọrọ eto idajọ ni Naijiria, Lateef Fagbemi ti rawọ ẹbẹ sẹgbẹ awọn oṣiṣẹ lorileede Naijiria, iyẹn Nigeria Labour Congress (NLC) lati pa iwọde ifẹhonuhan ti wọn fẹẹ ṣe sẹgbẹ kan. Ninu lẹta ti minisita naa kọ ranṣẹ si ẹgbẹ oṣiṣẹ NLC laipẹ yii lo ti sọ pe iwe aṣẹ kan wa nilẹ to tako igbeṣẹ ẹgbẹ naa lati jade ṣe iwọde ifẹhonuhan lasiko yii. Agbejọro agba naa sọ pe igbesẹ tabi erongba NLC yii jẹ eyi to ṣi wa niwaju ile ẹjọ ti National Industrial Court. Iwọde ifẹhonuhan ti ẹgbẹ Labour fẹẹ ṣe yii ni wọn lo tako aṣẹ ti ile-ẹjọ pa, ti igbẹjọ naa ti wọn ṣi fi ti ṣẹgbẹ kan ṣi n lọwọ. Bakan naa lo sọ pe gbogbo ileri ti ijọba apapọ ṣe fun ẹgbẹ Labour ninu iwe adehun ti wọn jọ tọwọ ni wọn ti mu ṣẹ. Siwaju sii lo rọ agbẹjọro ẹgbẹ oṣiṣẹ naa, Amofin Fẹmi Falana lati ba awọn onibara rẹ sọrọ lori igbesẹ ti wọn fẹẹ gbe yii, eyi ti yoo si tako iwe adehun ti wọn jọ tọwọ bọ tẹlẹ. Ati pe igbesẹ ọhun yoo tun tako aṣẹ ti ile-ẹjọ gbe kalẹ nipa dida alaafia ilu laamu. Ọjọ kẹrindinlogun, oṣu keji, ọdun ti a wa ninu ẹ yii ni ẹgbẹ NLC gbe atẹjade sita wi pe iwọde ifẹhonuhan yoo waye kaakiri Naijiria lọjọ kẹtadinlọgbọn ati ọjọ kejidinlọgbọn, oṣu keji, ọdun 2024 lati fi tako ipenija eto ọrọ aje tawọn araalu n koju lorileede yii.
Àwọn ẹbí Mandela fẹ́ ta aṣọ, Bíbélì, Kùránì àtàwọn dúkìá rẹ̀; ìjọba South Africa pè wọ́n lẹ́jọ́,Ariyanjiyan kan ti n waye bayii laarin awọn ẹbi Oloogbe Nelson Mandela, ajijagbara ati aarẹ South Africa tẹlẹ, pẹlu ijọba orilẹ-ede naa. Awọn nnkan eelo ti Mandela lo nigba aye rẹ tawọn ọmọ rẹ fẹẹ  ta lowo nla bayii lo si fa a . Awọn nnkan eelo bii ọpa ti Mandela fi rin, Bibeli, Kurani, kaadi idanimọ rẹ, aṣọ ṣẹẹti rẹ ti wọn kọ Madiba si, ohun elo to lo fun igbọran daadaa, awọn ẹbun to gba latọwọ awọn olori orilẹ-ede lagbaaye  ati bẹẹ bẹe lọ, ni awọn ẹbi rẹ ti kede pe awọn fẹẹ ta lowo nla fẹni to ba le sanwo to pọ ju lori wọn. Ọmọbinrin Mandela to dagba ju, Makaziwqe Mandela lo n ṣagbatẹru tita awọn nnkan naa l’Amẹrika, eyi to mu ijọba South Africa koro oju si tita yii. South Africa ni awọn lawọn ni awọn ẹru naa bayii, ogun orilẹ-ede naa lapapọ ni, ki i ṣe ti Mandela mọ. Ijọba South Afica sọ pe ọmọ Mandela ko lẹtọọ lati ko awọn nnkan naa kuro niluu awọn lọ s’Amẹrika. ’O ṣe pataki pe ka tọju awọn nnkan ti Oloogbe Mandela duro fun nigba aye rẹ, ka si ri i daju pe orilẹ-ede yii ni wọn wa, kawọn irandiran to n bọ le de ba a. Ọdun 2021 ni awọn ẹbi ti kọkọ fẹẹ ta awọn dukia yii, ijọba South Africa ni ko gba fun wọn. 2022 ti wọn tun gbe igbesẹ lati ta a, ijọba tun faake kọri. Ọdun naa ni wọn si gbe ẹjọ lọ si kootu. Wọn ti kede awọn dukia naa sori atẹ lọdọ ileeṣẹ kan ni New York. Fun apẹẹrẹ, $20,000 (£16,000) ni wọ lo ṣee ṣe ki ohun eelo igbọran daadaa naa to, aṣọ ṣẹẹti Mandela ko si le din ni $70,000. Lasiko ta a pari iroyin yii, awọn ẹbi Mandela ko ti i wi nnkan nipa ẹjọ tijọba ilu wọn n ba wọn fa. Ajọ kan ti wọn n pe South African Heritage Resources Agency (Sahra), ṣalaye pe awọn ti gbe igbeṣẹ ti yoo dena tita awọn dukia naa, nipa pipe ẹjọ si kootu Ko-tẹ-mi-lọrun. Bakan naa ni wọn sọ pe ileeṣẹ aṣa ati iṣẹ pẹlu eyi to n ri si ere idaraya ti darapọ mọ pipe ẹjọ naa. Minista fun ere idaraya ni South Africa, Zizi Kodwa, ṣalaye pe awọn ko le laju silẹ ki ogun ini orilẹede awọn bọ si ibomiran. Ọrọ dukia Madiba yii ti da orile ede South Africa si meji. Bawọn kan ṣe n sọ pe kijọba fi awọn ẹbi Mandela silẹ ki wọn ṣe ogun rẹ bo ba ṣe wu wọn, bẹẹ lawọn mi-in n sọ pe kijọba ma jẹ ki wọn ta a, wọn ni ti South Africa ni.
Ẹgbẹ́ òṣìṣẹ́ Kwara fún ìjọba ní gbèdéke ọjọ́ mẹ́rìnla,Ẹgbẹ osisẹ Ipinlẹ Kwara fun ijọba Kwara ni gbedeke ọjọ merinla lati dahun gbogbo ibeere won tabi ki wọn bẹrẹ iyanselodi. Ipinu ẹgbẹ osisẹ naa waye ni ibi ipade igbimọ alasẹ ẹgbẹ osisẹ (NLC) ati (TUC) ni olu Ile ẹgbẹ osisẹ Ipinle Kwara to wa ladugbo lajọrin Ilorin olu Ilu ipinle Kwara. Egbe osise Ipinle ọhun ni awọn fun ijọba ni gbedeke ọjọ mẹrin ati pe ti ijọba ko ba da awọn lohun leyin gbedeke ọjọ mẹrinla yii, awon yoo yoo bẹrẹ iyanselodi. Ninu ifọrọwanilẹnuwo BBC Yoruba pẹlu akowe ẹgbẹ osise Ile ise Radio, ona, ati asa ni ipinle Kwara, RATAWU, Comrade Yusuf Mubarak to jẹ ọkan lara awọn adari ẹgbẹ osisẹ ni  Kwara sọ pe ipinu naa o sẹyin awon ibere awon Mubarak ni o pọn dandan ki ijọba ṣamuṣẹ gbogbo adehun ti wọn ba ẹgbẹ òṣìṣẹ́ ṣe ti wọn ko ba fẹ ri pipọn ojú àwọn òṣìṣẹ́. Ẹ o ranti pe ninu oṣù kejìlá ọdun 2023 ni àwọn òṣìṣẹ́ ilé iṣẹ́ rédíò àti telifisan gunle ìyanṣẹ́lódì onikilọ lati fi pe àkíyèsí ijọba si awon ìbéèrè wọn. Lara awọn nǹkan ti awọn òṣìṣẹ́ ń bèèrè fún ni alekun owó oṣù àti bẹ́ẹ̀ bẹ́ẹ̀ lọ.
Rògbòdìyàn bẹ́ sílẹ̀ lọ́gbà ẹ̀wọ̀n, ẹgbẹ̀rún mẹ́rin ẹlẹ́wọ̀n fẹṣẹ̀ fẹ,Ijọba orilẹede Haiti ti kede konilegbele oni wakati mejilelaadọrin  lẹyin ti awọn agbebọn kan yawọ ọgba ẹwọn Port-au Prince. Eeyan mejila lo padanu ẹmi wọn, ti ẹlẹwọn to le ni ẹgbẹrun mẹrin si sa kuro lọgba ẹwọn naa. Awọn olori ikọ agbebọn naa, ni awọn gbe igbesẹ yii lati fi tipatipa jẹ ki olootu ijọba orilẹ-ede naa, Ariel Henry, ẹni to wa ni oke okun, kọwe fipo rẹ silẹ. Ikọ agbebọn naa n gbero lati gba isakoso ida ọgọrin ọgba ẹwọn Port-au-Prince. Lati ọdun 2020 ni irufẹ ikọlu yii ti n waye, to si ti ṣekupa ọpọlọpọ awọn eeyan. Atẹjade kan ti ijọba fi lede salaye pe ọgba ẹwọn meji, ọ̀kan ni olu ilu orilẹede naa, ati ọgba ẹwọn mii to sun mọ ọ , Croix des Bouquets ni awọn agbebọn naa kọlu lopin ọsẹ to kọja. Lara awọn to wa ni atimọle ni ọgba ẹwọn Port-au-Prince  ni awọn ọmọ  ikọ agbebọn to lọwọ ninu iku Aarẹ Jovenel Moise lọdun 2021. Akọroyin AFP to ṣe abẹwo si ọgba ẹwọn Port-au-Prince ni oun ri to oku eeyan mẹwaa nilẹ, ti awọn kan si wa pẹlu apa ibọn lara. O ni ilẹkun ọgba ẹwọn naa wa ni ṣiṣi silẹ, ti ko si daju pe ẹnikẹni wa lọgba ẹwọn naa. Iroyin nipa rogbodiyan ọhun bẹrẹ ni Ọjọbọ ọsẹ to kọja, nigba ti Olootu ijọba orilẹede Haiti, rin irinajo lọ si Nairobi lati lọ jiroro bi wọn yoo ṣe gbe ikọ ologun Kenya wa si Haiti. Olori ikọ agbebọn naa, Jimmy Cherizier, ẹni ti ọpọ tun mọ si Barbecue, kede pe igbesẹ naa da lori ọna lati yọ oun kuro nipo gẹgẹ bi olori. Ileeṣẹ ọlọpaa Haiti ti ransẹ si ileeṣẹ ologun lati kun wọn lọwọ fun ipese aabo ni olu ilu, sugbọn awọn agbebọn ṣe ikọlu naa lọjọ Satide. Ileeṣẹ iroyin Reuters salaye pe, ilẹkun ọgba ẹwọn naa wa ni sisi, ti ko si ẹsọ alabo kankan ni ayika lọjọ Aiku,
PDP governors'meeting: Àwọn gómìnà PDP ní Buhari ti dojú ọrọ̀ ajé Nàìjíríà rú, wọ́n ké sí ilé aṣòfin àpapọ̀ láti fọwọ́ sí abá ìlànà ìdìbò Electorral bill fúnra wọn,Awọn gomina ẹgbẹ oṣelu PDP ti pari ipade wọn ni ilu Portharcourt nibi ti wọn ti gbe bi nnkan ṣe n lọ si lorilẹede Naijiria yẹwo lọjọ Aje. Lẹyin ipade ọhun, awọn gomina naa sọrọ soke pẹlu afẹnuko onikoko mẹsan an kan eyi ti gomina Aminu Tambuwal ka sita lorukọ wọn. Awọn koko mẹsan an naa niwọnyii: Eyi to wa nipa lilo agbara ti ofin Naijiria fun wọn lati fi aṣẹ si aba naa ko dofin lai fi ti aarẹ ṣe, nitori gẹgẹ bi ọrọ wọn, yiyanju ọrọ abadofin ilana eto idibo loju ọjọ ni ipa ribiribi lati ko fun aṣeyọri idibo. Wọn si n rọ Buhari lati ṣe atunto ilana eto abo lorilẹede Naijiria; ki o si tun ya owo to jọju fun awọn ẹka aabo gbogbo lati ra awọn ohun eelo. Awọn gomina to wa nibi ipade naa ni gomina Aminu Waziri Tambuwal, ti ipinlẹ Sokoto, gomina Udom Emmanuel ti Akwa Ibom State, Gomina Douye Diri ti Bayelsa, Gomina Samuel Ortom lati Benue State ati Gomina Ifeanyi Okowa ti ipinlẹ Delta. Bakan naa ni Ifeanyi Ugwuanyi to jẹ gomina ipinlẹ Enugu, Gomina Oluseyi Makinde ti ipinlẹ Ọyọ, Ahmadu Umaru Fintiri to jẹ gomina ipinlẹ Adamawa, gomina Bala Mohammed ti Bauchi ati Nyesom Wike to jẹ gomina ipinlẹ Rivers ati olugbalejo ipade naa.
"""N kò le wo dígí torí bí àrùn ‘scleroderma’ tó ba ẹwà mi jẹ́"",Àrùn tí kò gbóògùn, kí Ọlọ́run má fi ṣe wá. Nígbà tí wọ́n bí Violet, kò ní àrùn kankan lára, tí inú rẹ̀ sì ń dùn pé òun ń dàgbà dada. Ní ọjọ́ kan ni wọ́n ṣàdédé sọ fún Violet pé ó ní àìsàn kan tí kò gbóògùn, tí èyí sì ti ń da omi tútù sọ́kan rẹ̀. Àrùn kan tí orúkọ rẹ̀ ń jẹ́ Sclerodema ni wọ́n ní ó ń bá Violet fínra. Sclerodema tí wọ́n tún ń pè ní systemic sclerosis jẹ́ àrùn to máa ń mú ẹran ara le koko. Àwọn obìnrin ni àrùn yìí sábà máa ń ṣe ju ọkùnrin lọ. Violet tó jẹ́ ọmọ ọdún mẹ́tàdínlọ́gbọ̀n, nígbà tó ń bá BBC sọ̀rọ̀ ní lásìkò tí òun parí ipele ọdún méjì àkọ́kọ́ ní ilé ẹ̀kọ́ gbogbonìṣe ìpínlẹ̀ Delta, ni ìṣẹ̀lẹ̀ yìí bẹ̀rẹ̀ si òun. Ó ní àmì dúdú kan ni òun kọ́kọ́ rí, tó yọ sí òun ni ẹ̀yìn, kẹ̀rẹ̀kẹ̀rẹ̀, ọwọ́ òun náà bẹ̀rẹ̀ sí ní dúdú pátápátá. Ohun tí Violet kò mọ̀ ni pé àwọn àmì yìí jẹ́ àpẹẹrẹ àrùn tí kò gbóògùn tó ṣẹ̀ṣẹ̀ wọlé si lára. Ó sọ pé bí àrùn yìí ṣe bẹ̀rẹ̀ sí ní dàgbà sí òun lára, ni gbogbo ẹ̀yà ara òun bẹ̀rẹ̀ sí ní yàtọ̀, tí òun kò sì jọ ara òun mọ́. Ó fi kun pé àrùn yìí ti mú kí òun wà nínú ìrònú gidi. ""Mi ò kí le wo dígí nítorí àyípadà tó ti débá ojú mi fún ọjọ́ pípẹ́ àmọ́ nígbà tó yá mo gba kádàrá, tí mo sì bẹ̀rẹ̀ sí ní fẹ́ràn ara mi padà."" ""Mo di ẹni tí ó ń ti ara rẹ̀ mọ́lé, èmi tó jẹ́ wí pé iṣẹ́ arìnrìn oge ló wù mí, mi ò lè tẹ̀síwájú nínú ẹ̀kọ́ mi gan."" Violet àtàwọn òbí rẹ̀ ní kò sí ibi tí àwọn kò fẹ́ẹ̀ rìn dé láti wá ìwòsàn sí àrùn yìí. Ó ní bí àwọn ṣe ń lo ti ilé ìwòsàn, ni àwọn n ló ti ìbílẹ̀ ṣùgbọ́n kò sí ẹni tó mọ oògùn tí òun le lò sí àìsàn tó ń bá òun fínra. Ó fi kún pé ọ̀pọ̀lọpọ̀ àwọn ilé ìwòsàn àti ti ìbílẹ̀ tí àwọn kọ́kọ́ lọ, jẹ́ kó yé àwọn pé àwọn kò rí nǹkan tí ó ń ṣe òun. Ṣùgbọ́n ní báyìí ilé ìwòsàn ti ìjọba Ìpínlẹ̀ Delta ló ti ń gba ìtọ́jú. Ó ní òun ní ìrètí pé òun máa gbádùn lọ́jọ́ kan, bí ó tilẹ̀ jẹ́ pé àwọn dókítà ni àrùn tó ń ṣe òun kò gbóògùn. Violet tó gbajúgbajà lórí ẹ̀rọ ayélujára TikTok máa ń lo ojú òpó rẹ̀ láti fi ṣe kóríyá fún àwọn ènìyàn.\n\nÓ ní àwọn ẹlòmíràn máa ń bú òun síbẹ̀ àwọn mìíràn máa ń kan sárá sí òun.\n\nÓ fi kun pé ọ̀pọ̀lọpọ̀ ló máa ń fi ìfẹ́ hàn sí òun lórí ẹ̀rọ náà. ""Àwọn ènìyàn máa ń kọ àtẹ̀jísẹ́ sí mi pé mò ń wú àwọn lórí."" Àrùn Sclerodema jẹ́ àrùn tó máa ń mú ara ẹran ènìyàn le. Ó jẹ́ èyí tó le ṣàkóbá fún ẹ̀yà tó ń gbé ẹ̀jẹ̀ kiri nínú ara, àwọn aràn inú àti ti oúnjẹ. Kò sí ìwòsàn fún àrùn yìí ṣùgbọ́n ìtọ́jú wà láti jẹ́ kí ó má ṣe ara lọ́ṣẹ́ ju bó ṣe yẹ lọ. Kò sí ẹni tí kò lè ní scleroderma ṣùgbọ́n ó wọ́pọ̀ láàárín àwọn obìnrin ju ọkùnrin lọ."
"Emefiele presidency ambition: Emefele kò lè ní kí INEC má bẹ́gi dínà èróngbà òun láti díje du ipò Ààre gẹ́gẹ́ bíi gómìnà CBN - Ilé ẹjọ́,Emefele kò lè ní kí INEC má bẹ́gi dínà èróngbà òun láti díje du ipò Ààre gẹ́gẹ́ bíi gómìnà CBN - Ilé ẹjọ́ Ile ẹjọ giga kan niluu Abuja ti kọ ẹbẹ gomina CBN, Godwin Emefiele, lati dẹkun ajọ eleto idibo, INEC, ati adajọ agba Naijiria, Abubakar Malami, lẹyin ti wọn gbe igbesẹ lati bẹgi dina ilepa rẹ lati dije du ipo Aarẹ Naijiria lai kọkọ fi ipo silẹ gẹgẹ bii gomina CBN. Emefiele sọ fun ile ẹjọ naa lọjọ Aje pe oun lẹtọ lati dije du ipo Aarẹ Naijiria lai kọkọ fi ipo silẹ gẹgẹ bii gomina banki apapọ, CBN. Kini o ṣẹlẹ nile ẹjọ́? Agbẹjọro Emefiele, Mike Ozekhome, sọ fun ile ẹjọ naa pe abala 84 (12) iwe ofin eto idibo ""electoral act,"" ti wọn ṣe agbeyẹwo rẹ lọdun 2022 yii ko tako erongba onibara oun lati dije du ipo niwọn igba to jẹ pe oṣiṣẹ ijọba ni, kii ṣe ẹni ti wọn yan sipo nipasẹ oṣelu. Nigba to n ṣedajọ rẹ, ile ẹjọ giga naa ni ki adajọ agba Naijiria ati ajọ INEC yọju siwaju oun lọjọ kejila oṣu Karun un, lati wa ṣalaye eredi ti Emefiele ko fi le dije du ipo. Emefiele ni oun n fẹ ki ile ẹjọ naa kede pe o tọ si oun lati dije du ipo Aarẹ lai fi ipo silẹ. Ẹbẹ naa jẹ ọkan gboogi lara awọn ẹbẹ meje to gbe lọ siwaju ile ẹjọ ọhun. Yatọ si eyii, gomina CBN naa tun n fẹ ki ile ẹjọ kede pe oun lẹtọ labẹ ofin lati dibo fun ẹni ọkan oun ba n fẹ lọjọ idibo, yatọ si pe oun funra oun le dije du ipo. Emefiele tun n fẹ ki ile ẹjọ kede pe oun le kopa ninu ipade awọn oloṣelu ati lati kopa ninu eto ibibo abẹle wọn. Ẹwẹ, abala kẹsan an opfin CBN ti ọdun 2007 sọ pe gomina CBN ko gbọdọ ṣe iṣẹ miran lasiko to ba ṣi wa lori ipo gẹgẹ bii gomina CBN. Gómìnà báǹkì CBN, Emefiele ń lọ sí ilé ẹjọ́ lórí ilépa rẹ̀ láti di ààrẹ Gomina Banki apapọ Naijiria, Godwin Emefiele ti gba ile ẹjọ lọ fun ile ẹjọ lati tumọ ofin to de e gẹgẹ bi gomina Banki naa ati ilepa rẹ lati dije fun ipo aarẹ lorilẹede Naijiria. Laipẹ yii ni awọn eeyan kan ko ara wọn jọ lati ra fọọmu ọlọgọrun miliọnu Naijiria fun Emefiele lati dije fun ipo aarẹ labẹ aṣia ẹgbẹ oṣelu APC. Iroyin n sọ pe ile ẹjọ giga apapọ Naijiria to wa nilu Abuja ni wọn gbe ẹjọ naa lọ. Oniruuru iha lawọn eeyan ti fihan si ipinnu gomina Banki apapọ Naijiria naa lati dije fun ipo aarẹ. Bi awọn kan ṣe n pariwo pe igbesẹ naa tako ilakalẹ ofin, paapaajulọ ofin ilana ihuwasi fun oṣiṣẹ ijọba lorilẹede Naijiria; ti wọn si n ke si Emefiele pe ko kọwe fipo rẹ silẹ bi o ba nifẹ si didu ipo aarẹ, tabi ki aarẹ Buhari funrarẹ o yọọ nipo. Iwe iroyin ojojumọ The Punch lorilẹede Naijiria fi iroyin kan sita pe alaga wọọdu kẹfa ni ijọba ibilẹ Ika South nipinlẹ Delta, nibi ti Emefiele ti ṣẹ wa ṣalaye pe fun awọn pe lootọ ati lododo ni gomina Banki apapọ Naijiria naa ti wa fi orukọ silẹ gẹgẹbi ọmọ ẹgbẹ oṣelu APC ni wọọdu naa. ""Bẹẹni, lati oṣu keji ọdun 2021 lo ti fi orukọ silẹ gẹgẹ bi ọmọ ẹgbẹ. Nitorina, ọmọ ẹgbẹ oṣelu wa ni. Ni ọjọ Satide ni gomina Banki apapọ naa ti fi sita loju ewe Twitter rẹ pe oun n reti itọni Ọlọrun lati mọ boya ki oun dije tabi ki oun wawọro. O ni oun yoo funra oun ra fọọmu ọlọgọrun miliọnu Nairati oun yoo fi dije."
"Salvation Ministry building collapse: Bí Ṣọ́ọ̀ṣì ṣe dàwó tí èèyàn mẹ́ta kú sínú rẹ̀,Awọn adari ṣọọṣi to wa loke ile to dawo ni ipinlẹ Delta, Salvation Ministries ti sọrọ lori iṣẹlẹ naa. Pasitọ ati oludasilẹ ijọ naa, David Ibiyeome lo fi atẹjade kan sita loju opo Instagram rẹ eyi ti awọn adari ijọ naa fọwọ si. Atẹjade ọhun sọ pe ijọ Salvation Ministries gbọ si iṣẹlẹ ile to dawo lọjọ ikkanla oṣu kini ọdun 2022 ni agbegbe Okpanam, Asaba ni ipinlẹ Delta ninu ile alaja kan ti ẹka ijọ naa ti jẹ ayalegbe ni ile to wa loke patapata. ""Ijọ wa ti n ṣiṣẹ pẹlu awọn alaṣẹ ti ọrọ kan lati ṣewadii ohun to fa iṣẹlẹ ile didawo yii"". Bí Otunba Adebayo Alao Akala ṣe kú rèé, àti ibi tó dákẹ́ sí gangan - Amúgbálẹ́gbẹ́ Alao Akala Kí ló so Yemi Osinbajo pọ̀ mọ́ ilé alájà púpọ̀ tó dà wó ní Eko? Ilé alájà méjì dàwó nílùú Abuja, èèyàn kan kú, orí kó àwọn míì yọ Ǹ jẹ́ o mọ̀ pé Femi Osibona ta bàtà àti aṣọ kóòtù rí, kó tó di akọ́létà? Èèyàn mẹ́rin kú sábẹ́ ilé alájà kan tó dàwó ní Badagry Ilé wó lé èmí, àya àtí ọmọ márùn ún lórí, ẹ̀mí ìyá mí lọ sí - Olùgbé ilé tó dàwó ní Akure Ijọ Salvation Ministries ni ọkan awọn ati adura awọn lọ sọdọ awọn eeyan to ku atawọn idile to fara gba ninu iṣẹlẹ naa ati pe awọn yoo ṣe gbogbo atilẹyin to ba tọ lasiko ti wọn n ṣe iwadii yii. Ohun ti Ọlọpaa ipinlẹ Delta ti fi sita ni pe ni titi di alẹ ana ti iṣẹlẹ naa ṣẹlẹ, wọn ti ri eeyan mejidinlogun yọ kuro labẹ ile naa ti eeyan mẹta si farapa gidi gan. Nigba to fi di owurọ yii, agbẹnusọ ọlọpaa ipinlẹ Delta, DSP Bright Edafe sọ fun BBC pe eeyan mẹta lo ti ku nibi iṣẹlẹ naa ti wọn lee fi aridaju rẹ han. DSP Bright sọ pe kii ṣe ootọ pe eeyan mẹwaa lo ku gẹgẹ bi awọn oniroyin kan ṣe n sọ ọ o si fi kun un pe akitiyan ṣi n lọ lati doola awọn eeyan nibi iṣẹlẹ ọhun tori awọn oṣiṣẹ pajawiri ṣi wa nibẹ ti wọn n ṣiṣẹ. Oluwo gbóríyìn fún Awujale, Akarigbo fún àyípadà òfin lórí àṣà àtijọ́ fún yíyàn Ọba, ṣíṣe ìsìnkú Ọba Ọkọ mi pa ọmọ wa mẹ́ta, o kó òkú wọn sínú fírísà - Milliscent Amadikwa Ọ̀dọ́ márùn-ún forí la ikú nínú oko lọ́wọ́ agbébọn tó tún ṣèkọlù l'Ondo O ṣalaye wipe ijọ naa n ṣe isin lọwọ loke ile naa ni nigba ti ile naa dede dawo amọ o ni ile naa ko dawo taara lori gbogbo awọn eeyan naa tori naa awọn kan ribi jade ninu ile naa. Ọwọ irọlẹ ọjọ Iṣẹgun ti ijọ naa n ṣe eto awẹ ati adura ọlọjọ mọkanlelogun. Ile iṣẹ to n ri si iṣẹlẹ pajawiri ni ipinlẹ Delta, ile iṣẹ panapana ati ọlọpaa lo wa nibi iṣẹlẹ naa ti wọn si n wadii lati mọ boya awọn eeyan ṣi ha si abẹ ile naa. Tinubu hùwà ọdàlẹ̀, Ọlọ́run kó sì ní gbà fún un lórí èròngbà rẹ̀ - Ohanaeze Ndigbo Kìí ṣe ilẹ̀ Afíríkà ni mo wà nígbà tí mo kọ́kọ́ wá sílé ayé - àṣírí ọ̀rọ̀ tuntun rèé lẹ́nu Mummy G.O Gbogbo àṣà àtijọ́ fún yíyàn Ọba, ṣíṣe ìsìnkú Ọba gbúdọ̀ dópin lónìí pẹ̀lú àṣẹ - Dapo Abiodun"
Ayé dorí kodò! ọ̀gá àgbà iléẹ̀kọ́ fi ipá bá ọmọ ọdún mẹ́rin lòpọ̀ pẹlú ''scissors'',Ileesẹ ọlọpaa nipinlẹ Delta ti mu ọga ile ẹkọ girama kan lori ẹsun pe o lọ fi ipa ba akẹkọbinrin ọmọ ọdun mẹrin kan lo pọ. Agbẹnusọ ọlọpaa ni ipinlẹ Delta, SP Bright Edafe fi idi ọrọ yii mulẹ fun BBC pe afurasi naa wa ni ahamọ ati pe awọn ko ni pẹ gbe e lọ si ile ẹjọ kete ti iwadii ba pari. Gẹgẹ bi wọn ṣe wi, afurasi yi jẹ ọga agba nile ẹkọ girama kan ni Agbor nipinlẹ Delta ti wọn si lo fi scissors ja abale ọmọdebinrin yi kobaa le ribi fipa baa lopọ. Nigba ti ọmọde yi de ile, o bẹrẹ si ni ke irora fun iya rẹ nigba ti uiya rẹ si ṣayẹwo ara rẹ lo ba ri wi pe ẹjẹ wa loju ara rẹ. Bibeere to beere lọwọ rẹ pe boo ni tẹjẹ ti ṣe jẹ lọmọ ba sọ pe ọga ileẹkọ lo gbe oun lọ si ile igbọnsẹ to gun oun labẹrẹ ko to fi scissors ja abale rẹ. Kia ni iya ọmọ yi mu ẹjọ de ọdọ awọn ọlọpaa ti wọn si lọ mu ọga ileẹkọ taa n wi yi. Iya ọmọ yi fi kun pe awọn eeyan ti n daamu oun pe ki wọn yanju ọrọ naa ni bonkẹlẹ amọ o ni oun ko gba ati pe idajọ ododo loun fẹ fun ọmọ naa. Ni nkan bi ọsẹ meloo kan sẹyin niṣe laa n gbọ iroyin lorisi nipa awn to n fipa ba ọmọde lopọ jakejado Naijiria. Ni ipinlẹ Rivers ẹka to n risi ọrọ ẹtọmọniyan nileeṣẹ ọlọpaa mu arakunrin ẹni ọdun mejlelogoji kan lori ẹsun pe o fipa ba ọmọ ọdọ ọmọ ọdun mọkanla kan lopọ nipa lagbegbe Eneka ni ijọba ibilẹ Obio-Akpor,ipinlẹ Rivers. Ni ọjọ Aje ọjọ Kẹrindinlogun oṣu Kẹwaa ni awọn agbofinro mu baba yi to bi ọmọ mẹta tiẹ lẹyin tawọn araadugbo kan ta awọn agbofinro lolobo. Iroyin taa gbọ ni pe oṣiṣẹ ileeṣẹ to n pọnpo rọbi ni arakunrin yi ti kii si saba wa nile. Lawọn igba to ba wa nile ti iyawo rẹ ko si si nile a maa fipa ba ọmọ-ọdọ ton gbe lọdọ wọn lo pọ. Ọjọ tiakara tu sepo, ọmọ ọdọ naa sa jade nigba to fẹ fipa baa lo p to si lọ fẹjọ ohun ti oju rẹ n ri fawọn alabagbe to wa ni itosi ọdọ wọn. Bakan naa lawọn oṣiṣẹ ajọ aabo ara ẹni laabo ilu taa mọ si Nigeria Security and Civil Defence Corps to wa ni ipinlẹ  Jigawa mu baba gba ẹni ọdun mẹrindinlọgọta kan lori ẹsun pe o fipa ba ọmọ obinrin ọdun mẹrinla lajọṣepọ. Unguwar Mani Quarters, ni ijọba ibilẹ Roni larakunrin yi n gbe. Ninu atẹjade kan, agbẹnusọ ajọ naa CSC Adamu Shehu sọ pe awọn mu afurasi naa lọjọ Kẹrin oṣu Kẹwaa 2023 lẹyin ti ẹgbọn ọmọdebinrin naa fẹjọ sun pe afurasi yi fipa ba aburo oun to n ṣiṣẹ ọmọọdọ lọdọ rẹ lopọ. O lo tun n fi okun mu mọlẹbi ọmọ naa lọrun pe ki wọn jẹ kioun ṣẹ oyun fun ọmọ ọhun. Ayẹwo ti wọn ṣe nileewosan fihan pe oyun oṣu mẹrin ati ọsẹ meji lo wa ninu ọmọ naa. Ajọ  NSCDC ti wọ arakunrin yi lọsiwaju ileẹjọ ti iwadii si n tẹsiwaju lori awọn afurasi meji mii lati le mọ iru ipa tawọn naa ko ninu ẹsun to wa nilẹ yi.
Abiodun, Sule, Sani, Oborevwori,  àtàwọn gómìnà méjì míràn borí ìgbẹ́jọ́ ìbò ní ilé ẹjọ́ tó ga jùlọ ní Nàìjíríà,Afi bi ẹni pe ajọdun idajọ igbẹjọ awọn ẹsun gbogbo to jẹyọ lori idibo gomina to kọja lorilẹede Naijiria waye loni ni iwaju ile ẹjọ to ga julọ lorilẹede Naijiria. Ọjọ Ẹti ni ile ẹjọ to ga julọ lorilẹede Naijiria fi idajọ rẹ si lori awọn ẹjọ kotẹmilọrun to de iwaju rẹ tako ibo to gbe awọn gomina ipinlẹ mẹrin kan de ipo lasiko eto idibo apapọ to waye lorilẹede Naijiria lọdun 2023. Idajọ lori ẹjọ to tako iyansipo awọn gomina ipinlẹ Ogun, Kaduna, Delata ati Nasarawa waye niwaju adajọ agba Kudirat Kekere-Ẹkun. Adajọ agba Kekere Ẹkun ni ko si idi lati doju ibo to gbe Abiodun, Sule, Sani, Oborevwori wọle gẹgẹbi gomina ni ipinlẹ Ogun, Nasarawa, Kaduna ati Delta ni ṣiṣẹ n tẹle bolẹ nitori awọn ẹri to wa niwaju ileẹjọ agba naa fihan pe lootọ awọn laaralu dibo yan. Lori ẹjọ tani gomina ipinlẹ Kaduna?, ile ẹjọ to ga julọ lorilẹede Naijiria fọwọ si idajọ ile ẹjọ kotẹmilọrun to ni Uba Sani lo wọle sipo gomina ni ipinlẹ naa. Isah Ashiru ti ẹgbẹ oṣelu PDP tako idajọ naa lo fi kọri si ile ẹjọ agba naa. Bakan naa ni ile ẹjọ to ga julọ ni Naijiria tun da ẹjọ kotẹmilọrun ti Aminu Bande ti ẹgbẹ oṣelu PDP pe tako Gomina Nasir Idris gẹgẹbi gomina Kebbi nu. Ile ẹjọ naa ni ẹjọ naa ko lẹsẹ nilẹ rara ati rara ni. Lẹyin gbogbo awuyewuye ati bi Gomina Yahaya Inuwa ṣe paara kootu lori atako ti Jibrin Barde, ondupo gomina ninu PDP foju rẹ ri, kootu to ga julọ ti fonté lu u pe Inuwa , ọmọ ẹgbẹ APC ni gomina Gombe tootọ. Jibrin Barde fẹsun kan Inuwa Yahaya pe o ṣe magomago ibo nijọba ibilẹ mẹsan-an ninu mọkanla to wa ni Gombe,   lasiko ibo to waye lọjọ kejidinlogun oṣu kẹta ọdun 2023. Adajọ Kudirat Kekere Ẹkun nigba to n gbe idajọ kalẹ, ṣalaye pe ẹjọ ti Jibrin Barde pe ko lẹsẹ nilẹ, o si da a nu bii omi iṣanwọ. Alatako ti Gomina Abdullai Sule ni, nipinlẹ Nasarawa ko ju oludije fun ipo gomina ninu ẹgbẹ PDP, David  Ombugadu. Gbara ti Sule jawe olubori ninu ibo ọdun to kọja ni Ombugadu ko ti gba. Tribuna ipinlẹ naa da Ombugbadu lare pe oun lo bori,ṣugbọn ile-ẹjọ Ko-tẹ-mi-lọrun yi i pada, o ni Sule lo bori. Ombugadu ko tun gba, o gba kootu to ga ju lọ. Adajọ Kudirat Kekere Ekun dajọ naa lọjọ Ẹti, o si paṣẹ pe ki Sule Abdullahi maa jẹ gomina rẹ lọ ni Nasarawa. Gomina yii naa koju atako latọdọ awọn ẹgbẹ oṣẹlu alatako ni ipinlẹ Delta ti wọn gbe e lọ si Tribuna ati ileẹjọ Kotẹmilọrun, wọn si pada pari ẹ si kootu to ga julọ. Ibo to le ni ẹgbẹrun mẹrindinlogoji (36,0234) ni Sherriff ni, Senetọ Ovie Omo-Agege, ọmọ ẹgbẹ APC ti wọn jọ dije ni ibo 24,0229, nigba ti  Kennedy Pela, ọmọ ẹgbẹ Labour ni ibo 48,047. Pẹlu eyi, wọn pe ẹjọ si kootu nipele-ipele, ṣugbọn lopin gbogbo rẹ, Sheriff Oborevwori, ọmọ ẹgbẹ PDP bori wọn nile ẹjọ to ga julọ. Ile-ejọ to ga julọ lorilẹ-ede yii ti paṣẹ pe Gomina Ọmọọba Dapọ Abiọdun lo jawe olubori ninu idibo sipo gomina Ogun to waye lọjọ kejidinlogun, oṣu kẹta ọdun 2023. Adajọ Tijani Abubakar to gbọ ẹjọ naa, fidi ẹ mulẹ pe Ọladipupọ Adebutu, ondije dupo gomina Ogun ninu ẹgbẹ PDP to pe ẹjọ yii kọ lo wọle ibo naa. Ninu idajọ to waye lọjọ Ẹti, ọjọ kọkandinlogun oṣu kin-in-ni 2024,  ni Adajọ Abubakar ti sọ pe ẹjọ ti Adebutu pe ko lẹsẹ nilẹ. Igbimọ adajọ ẹlẹni marun-un, ti Onidajọ Inyang Okoro ṣaaju wọn lo jokoo lori ẹjọ naa, k’Adajọ Tijani Abubakar too da a. Tẹ o ba gbagbe, Oloye Adebutu to pe Gomina Abiọdun lẹjọ lori ibo naa, ka awọn ẹsun bii ibo rira, aikunju oṣuwọn ati aiṣododo si Dapọ Abiọdun lẹsẹ. Adebutu ni ki wọn fagile ibo to gbe Dapọ depo gomina Ogun lẹẹkeji.  Oṣu kọkanla ọdun 2023 ni ile-ẹjọ Ko-tẹ -mi-lọrun fagile ẹjọ ti Adebutu pe, kile-ẹjọ to ga julọ too paṣẹ pe k’Abiọdun maa ba ijọba rẹ lọ bayii.
Ọba tó wà lára àwọn afurasí tí wọ́n n wa lórí ikú àwọn sọ́jà nípìnlẹ̀ Delta fa ara rẹ̀ kalẹ̀,Kabiyesi ilu Ewu, nipinlẹ Delta, Ọba Clement Ikolo tawọn ṣọja kede rẹ pe awọn n wa lori iku ọmọ ogun mẹtadinlogun to waye ni Okuama, ti lọọ fa ara rẹ kalẹ fawọn ọlọpaa bayii. Nnkan bii aago meje alẹ́ ku iṣẹju mọkandinlogun l’Ọjọbọ, ọjọ kejidinlọgbọn oṣu Kẹta, 2024, ni ọba Ikolo, wọ olu ileeṣẹ ọlọpaa ipinlẹ Delta. Kọmiṣanna ọlọpaa Delta, Olufẹmi Abaniwọnda ni Ọba Clement Ikolo wọle tọ, to si ṣalaye fun un pe oun tawọn ṣọja n wa ree. Ṣaaju ko too jọ̀wọ́ ara rẹ f’’ọlọpaa ni Kabiyesi ilu Ewu ti kọkọ ba awọn akọroyin sọrọ. O tẹpẹlẹ mọ ọn pe oun ko mọwọ-mẹsẹ nipa iku awọn ologun mẹtadinlogun naa. Bright Edafe, Alukoro ọlọpaa Delta, fidi rẹ mulẹ pe, Clement Ikolo, ti wa ni akata ọlọpaa ipinlẹ Delta. Tẹ o ba gbagbe, owurọ Ọjọbọ naa ni ileeṣẹ ologun Naijiria kede eeyan mẹjọ ti wọn n wa lori iku awọn ṣọja mẹtadinlogun ọhun. Wọn ni wọn mọ nipa rẹ. Lara wọn ni ọba to fa ara rẹ fọlọpaa yii, awọn meje yooku ni : Ọjọgbọn Ekpekpo Arthur, Andaowei Dennis Bakriri, Akevwru Daniel Omotegbo ati Akata Malawa David. Awọn yooku ni Sinclear Oliki; Oghenerukeywe; Reuben Baru, ati Igoli Ebi.
"Emezana Purity: Kí ló mú òjòwú ọ̀rẹ́kùnrin fì ìbínú yìnbọn lu ọ̀rẹ́bìnrin rẹ̀ lẹ́yìn tó lóun kò ṣe mọ́,""Ọlọrun lo ni maa wa laye loni"" ni ọrọ to n jade lẹnu arabinrin Emezana Purity nigba to n ṣalaye bi ojowu ọrẹkunrin rẹ ti ṣe binu yinbọn lu. Ọrẹkunrin rẹ ti wọn ko fẹ ara mọ James Eno, lo yinbọn lu Emezana nile rẹ to wa ni Warri ni ipinlẹ Delta. Iroyin Purity gba oju opo ayelujara kan, ti ọpọ eeyan si n ran ọrọ ẹni ọdun mẹrinlelogun yi lẹnu. Ileeṣẹ ọlọpaa nipinlẹ Delta ti wa fidi ọrọ yii mulẹ fun BBC, ti wọn si ni iwadii ti bẹrẹ ni pẹrẹwu. Purity tẹnu bọrọ fun BBC nileewosan to ti n jẹ irora lati ipasẹ ibọn yinyin naa, to si ṣalaye bi Eno ṣe wa ba oun nile, to fa ibọn yọ lẹyin toun sọ pe oun ko ṣe mọ. ""Ọrọ kan wa laarin wa ti mo si pada ri ododo rẹ. Bi mo ṣe ni mi o ṣe mọ fun, pe ka yẹra diẹ fun ara wa. Mi o sọ fun pato pe mi o ṣe mọ'' Purity sọ pe James fẹsun kan oun pe oun n fẹ alabaṣiṣẹ rẹ nibi toun ti n ṣowo. O sọ pe alabagbe kan ni oun ati ẹni naa. ""Ko gba mi gbọ tori naa mo ba pinnu  pe ka maa lọ lọtọọtọ lati fi koore anbili'' Bi Purity ti ṣọ fun pe Eno pe ko ṣe mọ, bẹẹ ni ọkunrin naa fa ibinu yọ, to si ni ki obinrin naa ko owo ti oun fi da ni okoowo pada. ''Bo ti ṣe n fibinu sọrọ ni Mama mi ba gba mi nimọran pe o le ṣe mi ijamba'' Nitori naa lawọn mọlẹbi mi ba fi ni ko fun awọn lasiko diẹ lati san owo naa pada. O ni ko buru. Amọ ko ṣe suuru di igba naa "" Dokita ni iyalẹnu lo jẹ pe mo ye iṣẹlẹ ibọn yinyin naa'' Purity wa tẹsiwaju lati salaye bi ọrẹkunrin rẹ ṣe ṣadede yọ si lati gbẹmi rẹ. ""O yọ ibọn jade to fẹ yin mọ mi. Bi mo ṣe na ọwọ mi soke ni yẹn'' O ni ọta ibọn naa gba ọwọ oun jade to si wọ inu aya rẹ lọ ko to pada jade lẹyin rẹ. ""Ori lo yọ mi pe ọta ibọn naa ko wọ inu ọkan mi lọ ṣugbọn o fọ egungun aya mi mẹta'' Purity fi kun pe, ọkan ninu egungun aya to fọ naa ya ẹdọ fooro rẹ tori naa wọn ni lati yara ṣe iṣẹ abẹ fun oun. O ni lati igbati wọn ti ṣe iṣẹ abẹ yii tan, a ti mi daada ti di iṣoro fun oun. ""Bi mo ba mi yoo dabi pe wọn fi nkan gun mi laya'' Awọn Dokita sọ pe iyalẹnu lo jẹ pe Purity si wa laye lẹyin ibọn yinyin naa. Ọjọ mẹrin gbako ni Purity fi n gba afẹfẹ oxygen nitori ko le da nikan mi fun ara rẹ . Inu fufu: Nigba ti wọn ṣi n fẹ ara wọn, Purity ni oun ri apẹrẹ pe ọrẹkunrin oun a maa yara binu pupọ. ""Mo ti maa n gbọ pe iru nkan bayi n ṣẹlẹ koda mo ri loju opo ayelujara amọ mi o lero pe o le ṣẹlẹ simi'' O ni bi ọta naa ti ṣe ba oun, loun ba sare wọle toun si dibọn bi igba pe oun ti ku. Ina ọba lọ nigba naa ti eyi si mu ki ariwo ẹrọ amunawa generator bo iro ibọn naa mọlẹ nigba ti Eno yinbọn mọ. O ni nigba toun ko gburo rẹ mọ loun ba figbe ta tawọn alabagbe si sare gbe oun lọ si ile iwosan. Purity ti lo to ọjọ mẹjọ bayi ni ile iwosan ti ireti si wa pe ara rẹ ko ni pẹ ya."
James Ibori loot: Ìjọba àpapọ̀ ní òun ti dá £4.2b tó gbà lọ́wọ́ James Ibori padà fún ìpínlẹ̀ Delta,Ijọba apapọ ni awọn ti fi owo ti wọn ri gba pada ninu owo ilu ti iye rẹ le ni biliọnu mẹrin poun owo ilẹ Gẹẹsi ṣọwọ pada si ọdọ ijọba ipinlẹ Delta. Oluṣiro owo agba fun apapọ orilẹede Naijiria, Ahmed Idris lo so sọ bẹẹ. Owo naa poora lapo ijọba lasiko iṣejọba James Ibori gẹgẹ bii gomina ipinlẹ Delta tẹlẹ. Amofin agba orilẹede Naijiria, Abubakar Malami ti kọkọ sọọ ni oṣu kẹta ọdun yii pe afara keji lori odo River Niger ati opopona Abuja si ilu Kano pẹlu titi marosẹ Eko si Ibadan ni wọn yoo na owo naa le lori dipo ki wọn daa pada si ipinlẹ Delta nibi ti Ibori ti ji. Nàìjíríà ti rí €4.2m gbà padà nínú owó tí James Ibori gbé- Malami Ìjọba UK ṣèlérí láti dá bílíọ̀nù méjì(N2b) owó tí Ibori kó jẹ padà sí Nàìjíríà Akeredolu, yéé rí Ààrẹ Buhari fín mọ́- BMO Ṣé lóòtọ́ ni àdó olóró búgbàmù ní iléèwé kan ní ìpínlẹ̀ Ebonyi lọ́jọ́ Ìṣẹ́gun? Malami sọ ọ nigba naa pe ofin ijọba apapọ ni Ibori tapa si bẹẹni ijọba apaọ lo ṣe ẹjọ ti owo naa fi jade, kii ṣe iipinlẹ. Amọṣa oluṣiro owo agba lorilẹede Naijiria ṣalaye fun ile aṣoju-ṣofin pe ijọba apapọ gba awọn owo naa lorukọ awọn ijọba ipinlẹ ni. Oluṣiro owo agba ni Naijiria, Ahmed Idris ṣalaye fun igbimọ tẹẹkoto kan ti ile aṣoju-ṣofin gbe kalẹ pe aṣuwọn ipinlẹ ti wọn ba ti ji owo ni ijọba apapọ maa n da irufẹ owo bẹẹ pada si ni kete ti wọn ba ti gba a. Ọdún 32 ni mo fi ṣiṣẹ́ oko mọ́ ìṣẹ́ tíṣà kí àwọn ọmọ mi le jẹ́ èèyàn, àmọ́ ikú mú Taiwo lọ - Baba Taiwo Asaniyi 'Ẹ jọ̀wọ́ ẹ bá wá fún àwọn ẹ̀gbọ́n àti àbúrò Taiwo Asaniyi níṣẹ́, òun ló ń bọ́ wọn kó tó kú nínú ìjàmbá bàálù' Ẹ wo àwọ́n lọ́balọ́ba tó ti ṣàtìlẹ́yìn jíjá fún Oduduwa Nation ní ilẹ̀ Yorùbá Ìjà Toyin Abraham àti Lizzy Anjorin tún búrẹ́kẹ́ O ni lọtẹ yii o, wọn ti da owo naa pada si aṣuwọn ijọba ipinlẹ Delta nitori lasiko ti James Ibori ṣe gomina nibẹ lo ko owo ti wọn gba naa jẹ. O ni ijọba apapọ kii jẹ ki iru owo bẹẹ pẹ lọwọ oun nitoripe awọn ipinlẹ tọrọ kan lee gbe lọ si ile ẹjọ. Ọrọ oluṣiro agba lorilẹede Naijiria yii n waye lẹyin ọsẹ kan ti ijọba apapọ kede pe oun ti gba biliọnu mẹein o le igba miliọnu pọun (£4.2 billion) ti ijọba ilẹ Gẹẹsi gba lọwọ awọn alajọṣepọ Ibori
"Former NFF president dies: Ààrẹ NFF tẹ́lẹ̀ri Oneya jáde láyé lẹ́ni ọdún 73,Ààrẹ ajo ere boolu NFF tẹ́lẹ̀ri Oneya ti ku lẹni ọdún mẹ́tàléláàdọ́rin. Ààrẹ ajọ ere bọọlu nigba kan ri ogagun feyinti Dominic Oneya ti jẹ Olorun nipe bi gbogbo iroyin se n gbe e jade. Oneya ti a bi ni  ọjọ kẹrindilọgbọn, oṣu karun ọdun 1948, a bii ni ilu Agbarho ni Ughellli ni iroyin kan pe o ku ni owurọ ọjọbọ ni ile rẹ ni Effurun nijọba ibilẹ Uvwie nipinlẹ Delta. Aarẹ NFF lọwọ bayii Amaju Pinnick fi idi rẹ mulẹ fun awọn oniroyin pe lootọ ni Oneya ku. ""Lootọ ni o ti ku"" idahun rẹ ree fun awọn oniroyin. Ọ̀rẹ́bìnrin kó sí gbaga ọlọ́pàá lórí ẹ̀sùn pé ó gún ""Sugar daddy"" rẹ̀ pa Ẹran Akíka(Pangolin) àti ìwo Erin d'ẹ́rù b'olẹ̀, ìjọba f'òfin gba bílíọ́nù 22 ẹran ara wọn Ìjọba Eko jáwọ́ nínú ẹ̀sùn tó fi kan Ọba Ogboni pé ó pààyàn ní ìwọ́de Yoruba Nation ní Ojota Odun 1999 si 2002 ni Oneya fi jẹ aare NFF. O ṣíṣẹ́ ni oniruuru aaye ninu igbimọ tẹẹkoto fun CAF ti o si je olori igbimọ ka  ti minisita fi lọlẹ lati tun ere  bọọlu ṣe ni Naijiria Bakan naa lo jẹ́ Gomina ologun ipinlẹ Kano laarin ọdun 1996 si 1998."
"Olu of Warri Emiko coronation: Ogiame Atuwatse III yí gbogbo ègún to ba ipò rẹ̀ gẹgẹ bi ọba rin,Olu ti Warri tuntun ti kede oye tuntun meji ti wọn yoo ma jẹ lasiko ijọba rẹ lasiko ti wọn gbe ọpa aṣẹ le lọwọ loni gẹgẹ bi Ogiame Atunwatse kẹta. Ogiame Atuwaste  kẹta ti a mọ si  Omoba Utieyinoritsetsola Emiko tẹlẹ ti gba ọpa aṣẹ gẹgẹ bi Olu ẹlẹkọkanlelogun. Ní bayìí Olu ti Warri to jẹ Oba fun gbogbo ọmọ Itṣekiri ni ipinlẹ Delta ti yí orúkọ oye iyawo rẹ pada. Lẹyin to gba ọpa aṣẹ tan lo paarọ orukọ tuntun ti wọn yoo maa pe iyawo rẹ Orukọ oye tuntun fun iyawo rẹ ni Omooba Ivie Emiko Olori si Atuwatse kẹta. Wo awọn nnkan tuntun miiran ti Olu ti Warri sọ lasiko Iwuye rẹ: Ogiame Atuwatse Keta yi awọn egun kan pada Ogiame Atuiwatse kẹta yi egun ti Olu Erejuwa keji ati oba Akenzua gbe lori apere lasiko ti wọn kuro. Bákan náà lo gbadura idariji ati fun iwosan fun ijọba apapọ orilede Naijiria ti o lo lati huwa ika naa "" Mo pasẹ irọrun, ilọsiwaju, iṣe rere lori gbogbo ilẹ "" "" A n pasẹ nitori alabukun fun ni ilẹ Itsekiri, Ibunkun ni fun orilede Naijiria, eyi jẹ ọkan lara nnkan ti OLu Warri gba ladura Olu ti Warri fi oye tuntun da awọn obinrin meji to ṣe pataki laye rẹ lọla, iya rẹ ati iyawo rẹ. Iroyin sọ pe Olu ti Warri ẹlẹkọkalelogun yii ni Olu akọkọ ti iya ré wa laye lasiko to je ọba ti yoo si ri iwujye ọmọ rẹ. Iya Olu yii naa joko lati ri ayẹyẹ iwuye ọmọ rẹ ti ko si ṣẹlẹ ri lati bi sẹnturi meji ṣẹyin. O yi oye rẹ pada lati olori Atuwaste keji si Iyowu Atuwatse keji. Olu ti Warri jẹ oba alade onipo kini, oun si ni Oba lori gbogbo ọmọ Itṣekiri nile ati lẹyin odi. Gbogbo awọn lọba lọba pẹlu awọn borokini eniyan lo peju sibi ayẹyẹ iwuye naa to waye ni Ilu Warri ipinlé Delta lọjọ Satide, to fi mọ Ooni ti Ife. Oba Warri tabi Oba Iwere lati ọdun (1480 - 1848) ti wa lati aye awọn ijọba amunisin . Olu tabi Ogiame(Oba) Warri lo jẹ oba lori gbogbo awọn ara Itsekiri ni ipinlẹ Delta  ni Naijiria. Gẹgẹ bi itan Bini ati ti Itsekiri Olu Ginuwa to jẹ ọmọoba Bini lo ṣe agbeka;e Warri ni ọdun 1480. Ni ọdun 1997, labẹ ijọba Sanni Abacha ni wọn ṣe idasilẹ ijọba ibilẹ Warri South-West ti wọn si fi oluulu rẹ si Ogidigben to jẹ ilu àwọn Itsekiri ni Warri"
Boko Haram Repentants: Ológun ní ebi, èdè-àìyedè àti àìlera ló mú káwọn afẹ̀míṣòfò náà túúbá,Ko din ni 1,081 ọmọ ẹgbẹ Boko Haram, awọn Ọga diẹ ati ẹbí wọn to tẹrí ba fun awọn ọmọ ogun Naijiria lábẹ́ ikọ Operation Hadin Kai. Igbesẹ naa waye lẹyin ti awọn ọmọ ogun naa kọlu wọn ni ibùba wọn ni Ìwọ̀-oorun Ariwa Naijiria. Eyi waye nitori bi ebi, ede aiyede, ati ipenija ilera se mu ìnira ba awọn agbesunmọmi naa. Nigba to n fidi iṣẹlẹ naa mulẹ, oludari ẹka iroyin nileesẹ ologun, Ọgagun Onyema Nwachukwu sọ pe wọn tun gba àwọn nkan ijagun lọwọ àwọn agbesunmọmi to tẹrí ba ọhun. O ni Olori àwọn to ma n ju ado oloro fun Boko Haram, Musa Adamu ati Igbakeji rẹ, Usman Adamu pẹlu ẹbí wọn ti yọnda ara wọn fun ikọ ọmọ ogun Hadin Kai nijọba ibilẹ Bama, nipinlẹ Borno. Nigba to tẹ́wọ́ gba àwọn agbesunmọmi to ronupiwada ọhun lọjọ keje, oṣu Kẹjọ, ọdun 2021, adele ẹka ọwọ́ Keje ileesẹ ologun, Ọgagun Abdulwahab Adelokun Eyitayọ sọ pe iwuri ni bí wọn ṣe ronupiwada. O wa bẹ wọn pe ki wọn ba awọn eniyan wọn sọrọ ninu igbó pe ki awọn naa wa a gbadun igbe aye alaafia ati imupadabọsipo. Ọgagun Eyitayọ sọ pe awọn eeyan naa yoo la eto imupadabọsipo kọja ni ibudo ijọba, ki wọn o to darapọ mọ àwọn araalu. Bakan naa lo sọ pe akitiyan awọn ọmọ ogun ti ko dawọ duro lori ibudo wọn, ìyàn, ìjà, ipenija ilera, ati ìpọ́njú, lo mu wọn yọnda ara wọn. Ọmọ ẹgbẹ Boko Haram 335, agbalagba obìnrin ati awọn ọmọde àti akẹkọọ Chibok kan, ti apapọ wọn jẹ 746 lo wa lara wọn. Ọgagun Eyitayo sọ pe wọn yoo samulo ọgbọn Musa Adamu ati Usman Adamu, lati wọle si awọn to ku lára. Ileeṣẹ ọlọpaa ipinlẹ Delta ti sọ pe awọn ti fi ọwọ ofin mu darandaran meji to n da maalu to kan ọmọ oṣu mẹta pa ni Ebrumede ni ijọba ibilẹ Uvwie. Ọrọ di boo lọ ya n mi nigba ti maalu kan tawọn darandaran meji n mu maalu naa lọ fun onibara ṣadeedee fo ọna mọrosẹ DSC lẹgbẹ ile ẹjọ majisreeti to wa ni Ebrumede.Níbẹ ni maalu ti kọkọ kọlu obinrin kan lati ọwọ ẹyin. Awọn ti iṣẹlẹ naa ṣoju wọn ṣalaye pe niṣe ni maalu yii fi iwo rẹ kan ọmọ oṣu mẹta to wa lẹyin iya rẹ. Wọn ni ori ni maalu ọhun ti fi iwo kan ọmọ ikoko naa eyi to jẹ ki ifarapa rẹ pọ. Ile iwosan Warri Central Hospital ni wọn gbe ọmọ ọhun lọ digba digba, amọ okete ti bo niru. Awọn dokita gbiyanju agbara wọn lati doola ẹmi ọmọ ikoko yii, ile iwosan yii naa lo dakẹ si. Maalu ọhun naa ni a gbọ pe o tun jẹ ki baba agbalagba kan ṣeeṣe lẹyin to yabo ile ẹjọ kan nibi t'awọn agbẹjọro ati onibara ti juba ehoro. Lẹyin awọn iṣẹlẹ yii ni awọn ọlọpaa to wa ni ki Ebrumede mu awọn to n mu maalu naa lọ.
Ààrẹ Tinubu bá àwọn òbí ọmọ ọdún méjì tí àsìta ìbọn pa ní Delta kẹ́dùn,Aarẹ orilẹede Naijiria, Bola Ahmed Tinubu ti fi ibanujẹ rẹ han si iku ọmọ ọdun meji, Ivan Omhonrina ti asita ibọn pa ni ilu Delta. Asita ibọn naa lo waye nigba ti awọn oṣiṣẹ ajọ to n gbogun ti aṣilo oogun, NDLEA n ṣiṣẹ ni Okpanam ni ijọba ibilẹ Oshimili, ni ipinlẹ Delta. Ninu atẹjade aarẹ naa, Tibunu ni iku ọmọ naa dun oun, ti oun si ba awọn mọlẹbi rẹ kẹdun pipadanu ọmọ naa nipaṣẹ aṣita ibọn. ‘’Ko yẹ ki  Ivan ku iku oro bayii, a gbọdọ ri pe iru iṣẹlẹ naa ko waye  mọ, a ko gbọdọ tun ri iru iṣẹlẹ yii mọ.’’ ''Bakan naa ni mo gbadura fun Eronmonsele to farapa ninu iṣẹlẹ naa pe Edua a mu ni ara balẹ.'' ''Iru iṣẹlẹ yii buru jai, to si bani ninu jẹ jọjọ, a si gbọdọ wa gbogbo ẹni to lọwọ ninu iṣẹlẹ naa sita fun idajọ otitọ.’’ Ẹwẹ, aarẹ Tinubu ti paṣẹ fun ajọ NDLEA lati rii pe wọn ṣe iwadii iṣẹlẹ naa finifini, ki wọn si fi ọwọ ofin mu ẹnikẹni to ba lọwọ ninu iṣẹlẹ naa. Bakan naa ni aarẹ naa wa rọ awọn ẹṣọ alaabo ati awọn ẹka eto aabo to ku lati rii pe wọn ṣe iṣẹ wọn bi o ti yẹ, ni asiko to yẹ lai si aṣiṣe bi iru iṣẹlẹ yii. Awọn mọlẹbi ọmọ ọdun meji kan, Ivan Omorhiakogbe, ti iroyin sọ pe aṣita ibọn oṣiṣẹ NDLEA ṣekupa nipinlẹ Delta ti n bere fun idajọ ododo lori iku rẹ. Ẹgbọn oloogbe ọhun tun farapa ninu iṣẹlẹ naa to waye lọjọbọ, amọ o ti n gba itọju lọwọ. Lasiko to n ṣalaye bi iṣẹlẹ laabi naa ṣe waye fun ileeṣẹ iroyi Channels, baba awọn ọmọ ọhun sọ pe ọjọ Iṣẹgun to n bọ yii lo yẹ ki wọn ṣe ayẹyẹ pe awọn ọmọ naa yoo ṣajọyọ pe wọn bẹrẹ ile ẹkọ amọ ayọ idile oun ti di ibanujẹ. Ọgbẹni Omorhiakogbe ni dandan ni idile oun gbọdọ ri idajọ ododo gba. Gẹgẹ bii ohun ti a gbọ, aṣita ibọn NDELA ba ọmọ ọdun meji naa, eyii to yọri si iku rẹ, nigba ti ẹgbọn rẹ farapa. Ni kete ti iṣẹlẹ ọhun waye ni wọn gbe awọn ọmọde mejeji digbadigba lọ sile iwosan ijọba apapọ, FMC to wa niluu Asaba fun itọju, amọ aburo jade laye. Ẹgbọn Ivan fi oju ṣeṣe, wọn si ti n ṣetọju rẹ ni ẹka ile iwosan naa to n ri si ọrọ oju. Iṣẹlẹ ọhun waye lasiko ti NDLEA n gbiyanju lati mu awọn afurasi oloogun oloro kan ni ijọba ibilẹ ariwa Okapanam Oshimili, nipinlẹ naa. Ninu atẹjade kan ti agbẹnusọ gomina Sheriff Oborevwori, iyẹn Festus Ahon fi lede, o ni ajọ NDLEA gbọdọ ṣe iwadii bi ọrọ naa ṣe waye ni kankan, ki gbọgbo awọn to lọwọ rẹ si foju bale ẹjọ. Wayi o, ọlọpaa ipinlẹ naa ti ke si awọn araalu lati ṣe suuru, ati pe awọn ti bẹrẹ iwadii. Ẹwẹ, ajọ NDLEA ti sọ pe awọn naa ti bẹrẹ iwadii ti wọn. NDLEA ni “a ti n jiroro pẹlu mọlẹbi ti ọrọ naa kan lati ran wa ninu iwadii wa.” “A fẹ fi da awọn mọlẹbi na atawọn araalu loju pe a o tu iṣu de isalẹ ikoko iṣẹlẹ yii, a o si ṣe gbogbo ohun to tọ labẹ ofin lẹyin iwadii wa.”
"19 month old pupil flogged by teacher: Olùkọ́ lu akẹ́kọ̀ọ́ rẹ ọmọ ọdún kan àti oṣù méje pa ní ìpínlẹ̀ Delta,Awọn ọlọpaa nipinlẹ Delta ti mu olukọ ile ẹkọ alakọbẹrẹ kan to lu akẹkọọ rẹ to jẹ ọmọ ọdun kan ati oṣu meje pa. Olukọ naa, Emeka Nwogbo,  ni iroyin sọ pe o jẹ ọmọ ẹni to ni ile ẹkọ naa to wa nilu asaba. A gbọ pe olukọ ọhun fi ibinu fi ẹgba lu ọmọ naa, Obina Udeze, nitori pe o n fi omi ṣere titi aṣọ rẹ fi tutu. Awọn iroyin kan ti ẹ sọ pe ẹgba mọkalelọgbọn ni wọn lu ọmọde naa. Agbẹnusọ ọlọpaa nipinlẹ Delta, DSP Dafe Bright to fi idi iṣẹlẹ naa mulẹ fun BBC Pidgin sọ pe ẹsun ipaniyan ni wọn o fi kan olukọ naa. O ni ọmọ kekere naa dubulẹ aisan lẹyin ti olukọ rẹ lu u tan, eyi to mu ki wọn o sare gbe lọ si ilewosan ijọba nibi to ti n gbaitọju. Amọ, o ku ni owurọ ọjọ Satide, ọjọ kejila, oṣu Kọkanla, ọdun 2022. DSP Bright sọ pe laipẹ ni wọn o gbe afurasi naa lọ sile ẹjọ. Ṣaaju ni ileeṣẹ ọlọpaa gba beeli afurasi, ṣugbọn wọn tun pada mu lẹyin ti ọmọ naa ku. Lẹnu ọjọ mẹta yii, iroyin bi awọn akẹkọọ ile ẹkọ girama ati alakọbẹrẹ ṣe n ku tabi farapa, wọpọ ni Naijiria. Iya ọmọde naa, Gift, to ba iwe iroyin Punch sọrọ, ni oun ri àpá ẹgba lara ọmọ oun nigba to de lati ile ẹkọ lọjọ Aje to kọja. Arabinrin naa sọ pe oun lọ si ile ẹkọ naa lati beere idi ti wọn fi lu ọmọ oun bẹẹ, amọ esi ti ẹni to ni ile ẹkọ fun ko dun mọ ninu rara. O ṣalaye pe nibi ti oun ti n pada sile, ni awọn akẹkọọ kan ti sọ fun oun pe niṣe ni wọn so ọmọ oun ni ọwọ ati ẹsẹ lasiko ti wọn n lu u, nitori pe o ni ebi n pa oun. ""Ara ọmọ naa gbona titi ilẹ ọjọ keji fi mọ ni, titi oun fi gbe lọ sile iwosan, nibi to ku si."" Awọn akẹkọọ ko ṣẹṣẹ ma a ku tabi farapa nile ẹkọ Laipẹ yii ni iroyin iku Sylvester Oromoni, akẹkọọ Dowen College nilu Eko jade. Awọn akẹẹgbẹ rẹ kan ni iroyin sọ pe o lu u pa, nitori o kọ̀ lati darapọ mọ ẹgbẹ okunkun. Ninu oṣu Kinni bakan naa, iroyin sọ pe akẹkọọ ile ẹkọ girama St. Valerian, nilu Onitsha nipinlẹ Anambra, ku lẹyin ti akẹkọọ obirin kan lu u. Asiko ti olukọ naa n lu Izuchukwu Onwualu, nitori pe ko ṣe iṣẹ amurele rẹ ni ọmọ naa fi ori gba ogiri. Ọjọ keji lo ku sile iwosan."
Àwọn ajínigbé ya bo Mọ́ṣáláṣí láti jí Ìmáàmù gbé, èèyàn mọ́kànlá farapa,Eeeyan mọkanla ti farapa ninu Mọṣalaṣi kan nipinlẹ Delta lẹyin ti awọn ajinigbe kan kọlu ile ijọsin ọhun. Mọṣalaṣi kan to wa niluu Ughelli ni iṣẹlẹ naa ti waye ni afẹmọju ọjọ Ẹti. Agbẹnusọ ileeṣẹ ọlọpaa ipinlẹ naa, Bright Edafe sọ fun ileeṣẹ iroyin AFP pe eeyan mọkanla lo farapa lasiko ikọlu ọhun nigba ti awọn afurasi naa gbiyanju lati ji awọn olujọsin naa gbe lọ. Bo tilẹ jẹ pe o ni iwadii ti bẹrẹ lori ikọlu naa, awọn ileeṣẹ iroyin abẹle kan jabọ pe awọn ajinigbe naa ji Immamu mọṣalaṣi naa gbe lọ. Amọ Edafe sọ pe ọrọ ko ri bẹẹ, ati pe ṣe ni wọn gbiyanju lati ji Imaamu naa gbe amọ wọn ko ṣe aṣeyọri ninu igbiyanju wọn.  Iṣẹlẹ ijinigbe kii ṣe ohun iyalẹnu mọ ni Naijiria, paapaa lati igab ti Aarẹ Muhammadu Buhari ti gori alefa. Bo iṣẹlẹ ijinigbe ṣe n ṣẹlẹ ni iha Ariwa lemọlemọ naa lo n waye ni Guusu ati Iwọ oorun. Ẹwẹ, irufẹ ikọlu bayii ko fi bẹẹ wọnpọ ni ipinlẹ Delta bii ibẹrẹ ọdun 1999 si 2000 ti awọn ọmọ ẹgbẹ ajigbara Niger Delta maa n kọlu awọn ileeṣẹ ti wọn ti n wa epo rọbi. Amọ lawọn ilu mii to yi Delta ka  ni iha Guusu, ori awọn ọmọ ẹgbẹ ajigbara IPOB ati ikọ alaabo Eastern Security Network ni ijọba n di ẹbi awọn iṣẹlẹ ijinigbe to n waye nibẹ le. Ṣugbọn IPOB ti ni oun ko mọ nnkankan nipa awọn iṣẹlẹ ijinigbe to n ṣẹlẹ lagbegbe, ti awọn naa si n di ẹbi ọrọ naa le awọn darandaran.
Corronation: Àwòrán ayẹyẹ ìwúyè Olu ti Warri,Gbogbo ètò lo ti to fún ayẹyẹ ìwúyè Olu ti Warri Omooba Tsola Emiko
James Ibori loot, Abubakar Malami, Nigeria: Nàìjíríà ti rí €4.2m gbà padà nínú owó tí Ibori gbé- Malami,Adajo agba fun ile ede Naijiria, Abubakar Malami ti kede fun awon omo Naijiria pe owo tuntun ti wole fun itesiwaju Naijiria, Owo yii lo ni o jẹ milionu merin owo poun ile okeere to le ni igba €4,214,017.66m. Malami fidie mule pe owo yii je lara owo ti gomina ipinle Delta nigba kan ri,  James Ibori ati awon ebi re ko ló sile okeere tẹlẹ. Dokita Umar Jibrilu Gwandu to je olubadamoran lori eto iroyin ati ifitonileti si Adajo Malami lo fi ikede naa sita nilu Abuja loni ojo Isegun, ójó kejidinlogun, osu karun un, odun 2021. Koda, Olubadamoran Umar fidie mule pe owo naa ti wó asunwon Naijiria ni odiwon iye to ye ko je ni owo pasipaaro Naira lodindin. Malami ni o fowo si ikede naa ni eyi to fidie mule pe Naijiria ti ri owo naa gba pada. Malami naa lo buwolu iwe adehun ti ti won fi da owo Ibori naa pada si asunwon Naijiria.
Sylvester Oromoni: Àwọn ọlọ́pàá gbé òkú Sylvester Oromoni, akẹ́kọ̀ọ́ Dowen College to ku l'Eko fún àwọn òbí rẹ̀ lẹ́yìn àyẹ̀wò 'Autopsy',Ileeṣẹ ọlọpaa ni ipinlẹ Eko ti gbe oku akẹkọọ ilee ẹkọ girama aladani Dowen College, Sylvester Oromoni ti iroyin kiri kale kako pe o jade laye nipasẹ lilu ti awọn akẹkọọ ile ẹkọ naa kan lu u fun awọn obi rẹ lati lọ sin. Alukoro ileeṣẹ ọlọpaa nipinlẹ Eko, Adekun Ajiṣebutu ṣalaye pe niwọn igba ti wọn ti pari awọn ayẹwo ti wọn fẹ ṣe lara oku akẹkọọ naa lati mọ iru iku to paa lo faa ti wọn fi jọwọ oku rẹ fun awọn ẹbi rẹ. Ni ọjọ Aje to kọja ni wọn gbe oku Sylvester kuro ni ipinlẹ Delta wa si ipinlẹ Eko fun ayẹwo naa ni ileewosan kan. Gẹgẹbi o ṣe sọ awọn igun marun un lo ni aṣoju lasiko ti ayẹwo fi waye lara oku Sylvester Oromoni: Awọn ẹbi rẹ, awọn ẹbi awọn akẹkọọ ti wọn fi ẹsun kan, awọn aṣoju ile ẹkọ naa, awọn oluwadii lati ileeṣẹ ọlọpaa, , ti awọn aṣoju ileeṣẹ eto ilera ipinlẹ Eko si ṣoju fun ijọba ipinlẹ Eko. Nigba to di ọjọru ni wọn gbe oku rẹ pada si ipinlẹ Delta nii ti wọn yoo ti sinku rẹ. Amọṣa o, ko tii si ẹni to lee sọ ohun ti esi ayẹwo oku ọmọdekunrin naa jẹ, bi o tilẹ jẹ pe iwaadi awọn ọlọpaa ṣi n lọ lọwọ lori rẹ. Lara awọn iroyin to jade lori ohun to ṣokunfa iku Oromoni ni pe awọn marun lawọn akẹkọọ to luu nigba ti wọn gbiyanjuati faa wọ inu ẹgbẹ okunkun kan nibẹ. Kọmiṣọna ọlọpaa nipinlẹ Eko, Hakeem Odumoṣu ṣalaye lawọn ọsẹ diẹ sẹyin pe ọwọ ọlọpaa ti tẹ lara awọn akẹkọọ ti ọrọ naa kan.
James Ibori: Ìjọba UK yóò dá bílíọ̀nù méjì(N2b) owó tí Ibori kó pamọ́ padà sí Nàìjíríà,Ijọba orilẹede UK ti ṣeleri lati da owo to le ni biliọnu meji naira(2,206,888,400) lara owo ti gomina ipinlẹ Delta tẹlẹ ri, James Ibori ji ko pamọ si orilẹede naa pada si Naijiria. Gomina ipinlẹ Delta tẹlẹ ri jẹbi ẹsun ikowo pamọ silẹ okeere lọna aitọ ti wọn fi kan an lọdun 2012. Owo to le ni biliọnu mejidinlọgbọn ni wọn fẹsun kan Ibori pe o ji ko lọ silẹ okeere lati Delta. Awọn alaṣẹ orilẹede Uk ṣalaye pe igba akọkọ ree ti ti orilẹede Gẹeṣi yoo da owo ti wọn ri gba lati ọwọ ọdaran pada si Naijiria. Ọdun 2016 ni Naijiria ati ijọba ilẹ Gẹẹsi kọwọ bọ iwe adehun ninu eyi ti ijọba UK ti ṣeleri lati maa da owo tawọn ọmọ Naijiria ba ji ko wa si orilẹede naa pada si Naijiria. Ọjọ Iṣẹgun, ọjọ kẹsan an oṣu kẹta ọdun 2021 ni aṣoju ijọba orilẹede UK ati Naijiria tu buwọlu iwe adehun mii pe Naijiria gbọdọ lo owo naa fun ipese ohun amayedẹrun. Bakan naa ni wọn tun jọ ṣe adehun pe ijọba yoo lo lara owo lati pari ọna ilu Eko si Ibadan ati Abuja si ilu Kano to fi mọ afara Niger keji ti iṣẹ n lọ lori rẹ lọwọ. Ta ni James Ibori? James Ibori ni gomina ipinlẹ Delta nigba kan ri. Ṣaaju ni Ibori gbe ni orilẹede UK ni bii ogoji ọdun sẹyin nibi to ti ṣiṣẹ gẹgẹ bi akọwe owo nile itaja ti wọn n pe ni  DIY store niluu London. Ibori jẹbi ẹsun ole jija nibi to ti n ṣiṣẹ ni London lọdun 1991. Lẹyin naa lo pada si Naijiria ti o si bẹrẹ si ni ṣe oṣelu. Ibori di gomina ipinlẹ Delta lọdun 1999, nibẹ lo ti bẹrẹ si ni ko owo ipinlẹ naa lọ si ilẹ okeere. Ileeṣẹ ọlọpaa bẹrẹ si ni ṣe iwadii Ibori lọdun 2005 nigba ti o fẹ ra baalu agberapa ti tara rẹ. Ọdun 2012 ni wọn fi ẹsun jibiti onikoko mẹwaa kan an to le ni biliọnu mejidinlọgbọn ṣugbọn wọn fi silẹ lọdun 2016.
Ọlọ́pàá nawọ́ gán afurasí 100 níbi ìgbéyàwó akọsákọ ní ilé ìtúra kan,Iléeṣẹ́ ọlọ́pàá ìpínlẹ̀ Delta ti nawọ́ gán àwọn ènìyàn tó lé ní ọgọ́rùn-ún níbi ayẹyẹ ìgbéyàwó akọsákọ kan. Ọlọ́pàá ní ilé ìtura kan ní ìpínlẹ̀ Delta ni ọwọ́ òfin ti tẹ àwọn afurasí náà ní nǹkan bíi aago méjì òru lọ́jọ́ Ajé lásìkò tí ìgbéyàwó náà ń lọ lọ́wọ́. Ní orílẹ̀ èdè Nàìjíríà, ìbálòpọ̀ láàárín akọsákọ tàbí abosábo ló jẹ́ ohun tó lòdì sí òfin, tí ènìyàn sì lè lọ sí ẹ̀wọ̀n ọdún mẹ́rìnlá lórí rẹ̀. Agbẹnusọ ọlọ́pàá Delta, Bright Edafe nínú fídíò kan lórí ìkànnì Facebook ní ọjọ́ Kẹtàdínlọ́gbọ̀n oṣù Kẹjọ ọdún 2023 ní nǹkan bíi aago kan ọ̀sán ni àwọn òṣìṣẹ́ àgọ́ ọlọ́pàá Ekpa ní wọ́n ń wọ́de ní agbègbè Refinery road nígbà tí ọwọ́ tẹ ọkùnrin kan, Chuks Chinye. Edafe ṣàlàyé Chuks ní òun tí àwọn ọlọ́pàá fi da dúró ni pé ọkùnrin tó múra bíi obìnrin ni. Ó ní nígbà tí àwọn ọlọ́pàá da a dúró, ó ní òṣèré tíátà ni òun àti pé láti ìpínlẹ̀ Eko ni òun ti wá sí ìpínlẹ̀ Delta láti wá ya sinimá. Gbogbo àwọn afurasí náà ní àwọn ko jẹ̀bì ẹ̀sùn tí wọ́n fi kan àwọn. “Àmọ́ nígbà tí àwọn ọlọ́pàá tẹ̀ ẹ́ nínú dada lọ jẹ́wọ́ pé akọ tó máa ń ṣe bí abo ni òun àti pé ibi ayẹyẹ kan ni òun wá ní ilé ìtura Zee Bolos.” Ó ní nígbà tí àwọn dé ilé ìtura náà ni àwọn bá àwọn ọkùnrin tí wọ́n fẹ́ẹ̀ tó igba, tí ọ̀pọ̀ wọn múra bí obìnrin. Ó fi kun pé òun tó ya àwọn lẹ́nu ni pé àwọn rí àwọn méjì nínú àwọn afurasí náà tí ọ̀kan nínú wọn múra bíi ọkọ ìyàwó, tí ẹnìkejì sì múra bí ìyàwó. Bákan náà ló ní àwọn tún rí fídíò ibi tí wọ́n ti ń so wọ́n pọ̀ gẹ́gẹ́ bí ọkọ àti aya. Edafe tẹ̀síwájú pé nígbà tí àwọn ṣe àyẹ̀wò àwọn afurasí náà dáadáa, àwọn afurasí mẹ́tàdínláàdọ́rin àwọn afurasí ni àwọn fi sí àhámọ́. Ó ní gbogbo ìwà láti máa kó àṣà àwọn ará ilẹ̀ òkèrè kò sí ní ìbámu pẹ̀lú àṣà Nàìjíríà àti pé àwọn ènìyàn gbọ́dọ̀ tẹ̀lé òfin orílẹ̀ èdè yìí. “A ti rí ìṣẹ̀lẹ̀ níbi tí àwọn ọkùnrin àgbàlagbà ti ń fipá bá àwọn ọmọdé ọkùnrin sùn, ó burú tó bẹ́ẹ̀ ní àwìjọ lásìkò yìí, ìdí nìyí tí kọmíṣọ́nà ọlọ́pàá ṣe ní ka fi ojú àwọn afurasí yìí hàn.” Ó ní kété tí àwọn bá ti parí ìwádìí àwọn ni àwọn máa gbé àwọn afuurasí náà lọ sí ilé ẹjọ́. Ó rọ àwọn òbí àti alágbàtọ́ láti mójútó àwọn ọmọ wọn dáadáa pẹ̀lú àwọn tí wọ́n ń bárin nítorí ọ̀pọ̀ ìwà báyìí ló máa ń wáyé nípa kíkó ọ̀rẹ́kọ̀̀rẹ́. Ìgbà àkọ́kọ́ kọ́ nìyí tí àwọn ọlọ́pàá yóò máa mú àwọn ènìyàn fún ìbáṣepọ̀ láàárín akọsákọ. Ní ọdún 2018 ni wọ́n mú James Brown, tó ti di gbajúmọ̀ ní orí ayélujára lásìkò yìí, ní ilé ìtura kan ní Egbeda, ìpínlẹ̀ Eko fún ẹ̀sùn kan náà. Àwọn bíi ọgọ́ta ni wọ́n mú lásìkò náà ṣùgbọ́n àwọn afurasí náà ní àwọn ọlọ́pàá kò bá àwọn kí àwọn máa ṣe ohunkóhun tó lòdì sí òfin pé àwọn kàn ń ṣe ayẹyẹ lásán ni.
"Kí ló tún fa rọ̀fọ̀rọ́fọ̀ láàrin ìyá, bàbá àti ìyàwó Mohbad tí wọ́n fi ń sọ̀kò ọ̀rọ̀ síra wọn lórí ayélujára?,Awọn eeyan lori itakun ayelujara tunti  bẹrẹ si ni ma gbọ ariwo lọtun losi lori idi ti gbajugbaja olorin takasufe, Ilerioluwa Aloba ti ọpọ mọ si Mohbad ko ti fi wọ kalẹ lọ sun. Bẹẹ ba gba, oku Mohbad ni wọn wu jade lẹyin ti wọn ti kọkọ sin-in si ilu Ikorodu, nipinlẹ̀ Eko. Ọpọ igbejọ ati iwadii lo jẹ yọ lori ọrọ yii, bakan naa ni ileeṣẹ ọlọpaa ti mu ọpọ awọn eeyan ti wọn gbagbọ pe wọn jẹ afurasi to lọwọ ninu iku Mohbad. Ọlọkan-o-jọkan ija, itahun-sira-eni ati lilọ jẹjọ ni kootu lori iku Mohbad lo ti waye laarin awọn obi, iyawo ati ọrẹ rẹ oloogbe, bẹẹ naa ni wahala ọhun ṣi n tẹsiwaju. Baba Mohbad loun ko ni i sin oku oloogbe naa bi wọn ko ba wadii iru iku to pa a, ki iyawo rẹ, Wumi naa si ṣetan lati ṣayẹwo ẹjẹ ti yoo sọ ẹni to bi Liam, to n pe lọmọ Mohbad fun. Bẹẹ lo ni iya Mohbad to n sunkun kiri bayii ti figba kan gbe e silẹ fọdun mẹwaa, to ba tiẹ lọ. Wumi naa n fẹsun kan baba ọkọ rẹ pe ko laanu loju, bẹẹ ni iya Mohbad ko yee sọ pe ọkọ oun ti sin Mohbad ko too ku rara. Bẹẹ naa si ni Ibrahim Owodunni (Prime boy) ọrẹ Mohbad tawọn ọlọpaa tun mu laipẹ yii naa n ba iyawo Mohbad fa awọn ẹsun kan. Laipẹ yii ni Iya Mohbad, Abosede Adeyemo, fi omije oju ṣalaye fun ileeṣẹ iroyin Punch pe, gbogbo ẹsun ti baba Mohbad fi n kan oun ko ri bẹẹ. Iya Mohbad  ni oun ko gbe ọmọ oun silẹ sa lọ fọdun mẹwaa bi baba rẹ sẹ n ba oun jẹ kiri. ‘’Mi o fi ọmọ mi silẹ fọdun mẹwaa, irọ ni wọn pa. ‘’Baba wọn lo fẹẹ pa mi, o fẹẹ gun mi pa ni, mi o dẹ lọ naa nigba to fẹẹ pa mi. Afigba ti wọn ranṣẹ pe baba mi pe ki wọn waa mu mi. ‘’ Gbogbo nnkan ti Jossy (Baba Mohbad) foju mi ri ni mo mu móra, nitori baba mi o fẹ ki n fẹ ẹ, mi o dẹ le lọọ fẹjọ ẹ sun. ‘’Igba ti Mohbad ku, ko sọ fun mi."" Bakan naa ni iya Mohbad ṣalaye pe awọn to pa ọmọ oun pọ, ṣugbọn baba rẹ̀ gba beeli gbogbo wọn, O sọ bo ṣe jẹ pe Sam Larry ati Naira Marley maa n lu Mohbad gan-an. O ni Baba Mohbad ati Wumi rẹ gan-an tẹlẹ, owo lo da aarin wọn ru Joseph Aloba, Baba oloogbe salaye pe ohun kan ṣoṣo to n da eto isinku Mohbad duro lati bi oṣu mẹfa ti wọn ti hu jade ni ayẹwo DNA ti iyawo oloogbe, Wumi ko ti i ṣe. Eyi kii ṣe igba akọkọ ti Ọ̀gbẹ́ni Aloba, yoo jade sita pe ayaafi ki iyawo ọmọ rẹ to di oloogbe ṣe ayẹwo DNA, lati safihan boya Mohbad lo ni ọmọ to gbe dani. “O gbọdọ ṣe ni, o ni lati ṣe e nitori nnkan pato to n da eto isinku Mohbad duro niyen. “Bakan naa a tun nilo esi ayẹwo ohun to pa Mohbad nitori a ko le kan wu jade lai ri pe a ṣe ohun to tọ ati eyi to yẹ. “A ni lati duro fun awọn esi ki a to lọ ṣe eto isinku.” Wumi Aloba, iyawo oloogbe Mohbad ti rọ baba ọkọ rẹ, Joseph Aloba lati tete mu iwe aṣẹ ile ẹjọ wa fun ayẹwo DNA to n beere fun. Saaju ni Wumi ti sọ pe oun ti ṣetan fun ayẹwo naa sugbọn oke okun ati Naijiria ni oun yoo ti ṣe e. Laipẹ yii naa ni Wumi bọ si ori ayelujara lati kesi awọn ọmọ Naijiria pe ki wọn gba oun nitori idunkooko ti oun ati ọmọ rẹ n koju. O fẹsun kan baba naa pe, o ni dandan ni pe ki oun bimọ fun Mohbad, to si jẹ ohun iyalẹnu pe o n beere fun ayẹwo DNA. “N ko fẹ bimọ nigba naa sugbọn baba sọ fun emi ati Mohbad pe ẹmi mimọ sọ pe ki oun ni ọmọ-ọmọ ti yoo ra posi fun oun, ti yoo si tun sin oun. Nigba ti mo loyun, inu baba ọkọ mi si dun pupọ lori iroyin naa. “Ki lo wa de ti bu ẹnu atẹlu ọmọ ti ọmọ rẹ fi saye lọ.” O wa jẹ ko di mimọ pe oun ti ṣetan fun ayẹwo DNA, to si rọ baba ọkọ rẹ pe  ko mu iwe aṣẹ ileẹjọ wa. “Ẹ lọ mu iwe aṣẹ ile ẹjọ wa nitori aṣiko ti ya ki oju ti awọn ọta mi.” Ọjọ kejila, oṣu Kẹsan an, ọdun 2023 ni iroyin nipa iku Ilerioluwa Oladimeji Aloba, ẹni ti ọpọ eeyan mọ si MohBad, gbode. Lati igba ti iṣẹlẹ naa ti waye ni ọpọlọpọ rogbodiyan ti bẹ silẹ, to fi di pe ileeṣẹ ọlọpaa ni lati dasi ọrọ. Ninu fọnran kan to jade lẹyin iku oloogbe, Joseph Aloba to jẹ baba rẹ̀ ṣalaye pe oun ro pe abẹrẹ ti wọn fun un lo ṣekupa a. “Nnkan ti mo ni pe abẹrẹ ti wọn fun lo ṣekupa. N ko mọ awọn eeyan to gbe lọ si ile iwosan sugbọn gẹgẹ bi nnkan ti mo gbọ, o bẹrẹ si ni ma bi lẹyin to gba abẹrẹ, ti wọn si tun gbe lọ si ile iwosan."" Ko pẹ si igba naa ni Ileeṣẹ ọlọpaa mu gbajugbaja olorin takasufe, Naira Marley, Primeboy ati Sam Larry, ti wọn si wa ni ahamọ fun igba diẹ lori pe iwadii fihan pe wọn mọ nipa ohun to ṣekupa Mohbad."
"Ilé ẹjọ́ ní kí wọ́n lọ yẹgi fún ọkùnrin tó fi ọmọ odó pa mọ̀lẹ́bí rẹ̀ l’Ekiti,Ile ẹjọ giga kan niluu Ado Ekiti ti ṣe idajọ iku fun ọkunrin ẹni ọdun mejilelogoji kàn, Sunday Arowolo, lẹyin to jẹbi ẹsun ipaniyan. Ọjọ karun un, oṣu Kọkanla, ọdun 2021 ni ọkunrin naa kọkọ foju bale ẹjọ lori ẹsun pe o pa mọlẹbi rẹ kan, Arowolo Dare. Ile ẹjọ sọ pe ohun ti ọkunrin naa ṣe lodi si abala 391(1) iwe ofin iwa ọdaran ipinlẹ Ekiti ti wọn gbe kalẹ lọdun 2012. Ọmọ oloogbe naa sọ ninu akọsilẹ rẹ ni agọ ọlọpaa pe ṣe ni afurasi naa fi panpẹ kan de ọwọ baba oun, ko to la ọmọ odo mọ ori ati aya rẹ. O ni ""Mo gbiyanju lati yọ panpẹ naa ṣugbọn ọwọ mi o ka. ""Sunday Arowolo pada wa pẹlu igi to fẹ là mọ mi ṣugbọn o ṣubu nibi to ti n le mi ki n to sa wọ abule kan fun iranlọwọ. ""Lẹyìn naa ni mo lọ fi iṣẹlẹ ọhun to awọn ẹbi wa leti, wọn gbe alupupu wa lati gbe baba mi lọ sile iwosan nibi to dakẹ si."" Agbẹjọro ìjọba, Oluwaseun Olasanmi pe ẹlẹri meje ọtọtọ tako afurasi naa pẹlu awọn ẹri miran. Bẹẹ naa ni agbẹjọro Arowolo sọrọ lorukọ rẹ lati sọ ipa to ko ninu iṣẹlẹ ọhun. Lẹyin atotonu awọn agbẹjọro mejeji, ilẹ ẹjọ da ẹjọ iku fun Arowolo. Adajọ ni ki wọn lọ yẹ igi fun un titi ti ẹmi yoo fi bọ lẹnu rẹ."
Ọkùnrin kan di èrò ọ̀run lẹ́yìn ìbálòpọ̀ pẹ̀lú ọ̀rẹ́bìnrin ní ilé ìtura l'Ondo,Ileeṣẹ ọlọpaa ipinlẹ Ondo ti kede pe ọwọ ti tẹ eeyan meji kan lori iku ọkunrin kan ti orukọ rẹ n jẹ Abiodun Akintomowo niluu Ondo. Akintomowo padanu ẹmi rẹ lẹyin to ni ibalopọ pẹlu obinrin kan to jẹ ọrẹbinrin rẹ ti wọn n jọ wọlewọde, ni ile itura kan to wa ni agbegbe Akinjagunla lọjọ Aiku ọsẹ yii. Agbẹnusọ ileeṣẹ ọlọpaa nipinlẹ Ondo, Funmilayo Odunlami, ẹni to kọ lati darukọ awọn afurasi naa salaye pe ọkan lara wọn jẹ ọrẹbinrin oloogbe ti ikeji si jẹ alakoso ile itura nibi ti isẹlẹ naa ti waye. “Ara oloogbe o ya lẹyin ibalopọ pẹlu arabinrin yii ni ile itura, ti wọn si gbe lọ si ile iwosan, to si jẹ pe ibẹ lo gba jade laye. “Awọn afurasi mejeeji si ti wa ni ahamọ ọlọpaa bayii.” Odunlami ni iwadii lori isẹlẹ naa si n tẹsiwaju lọwọ, ti wọn si ti gbe oku oloogbe lọ si mọṣuari ni ile iwosan kan niluu Ondo. Oṣojumikoro to ba awọn akọroyin The Punch sọrọ ni ọrẹbinrin oloogbe pariwo sita lẹyin ti oloogbe na daku ninu yara ile itura ilẹ ibalopọ. “Obinrin naa pariwo sita lẹyin to ri pe ọkunrin naa ti daku. Alakoso ile itura ati awọn eeyan agbegbe sure lọ si ibẹ lati doola ẹmi oloogbe naa sugbọn ẹmi pada bọ.
Ìbejì tí wọ́n jí tà níléèwòsàn láti inú ẹ̀jẹ̀ pàdé ara wọn lórí TikTok,Ibeji ni Amy ati Ano, amọ lẹyin ti iya wọn bi wọn tan ni awọn nọọsi gbe wọn kuro lakata rẹ, ti wọn si ta wọn fun obi ọtọtọ. Lẹyin ọpọlọpọ ọdun ni awọn mejeji to pade ara wọn nipasẹ eto ori tẹlifiṣọn kan ati fidio ori ẹrọ TikTok. Asiko ti awọn mejeji n sọrọ nipa igbesiaye wọn ni wọn to mọ pe wọn wa lara awọn ogunlọgọ ọmọ wẹwẹ ti awọn kan ji nile iwosan lorilẹ-ede Georgia, ti wọn si ta. Ọmọ ọdun mejila lawọn mejeji wa nigba ti irinajo mimọ ara wọn ọhun bẹrẹ. Lọjọ kan, Amy Khvitia n wo eto Georgia's Got Talent lori ẹrọ amohunmaworan nigba to ri ẹnikan to n jo to si ṣakiyesi pe ọmọ naa jọ oun pupọ. O ni “Gbogbo eeyan bẹrẹ si n pe iya mi lori aago lati bere idi ti mo fi n jo lori ẹrọ amohunmaworan labẹ orukọ miran. Ọ̣dun meje lẹyin naa ni Amy fi fidio kan sori ẹrọ TikTok ti ọmọdebirnin mii lati ọna jinjin rere, Ano Sartania, ri fidio ọhun, to si pinnu lati pade ọmọdebirnin naa nitori wọn jọ ara wọn pupọ. Lẹyinorẹyin, awọn mejeji pade, wọn si bere bi ọrọ ṣe jẹ lọwọ awọn obi wọn, ti awọn obi naa si sọ pe ṣe ni wọn gba awọn mejeji tọ nigba ti wọn wa ni ọmọde jojolo nlaarin ọsẹ diẹ sira wọn. Awọn mejeji tẹkọ leti lati orilẹ-ede Georgia si Germany lati ṣe iwadii nipa bi irinajo aye wọn ṣe jẹ, ati lati pade iya to bi wọn lọmọ. Lati ọdun meji ṣeyin ni wọn ti bẹrẹ iwadii naa, eyi to mu ki wọn mọ pe kii ṣe awọn nikan ni irufẹ iṣẹlẹ naa ṣẹlẹ si ni Georgia. Bo tilẹ jẹ pe ijọba orilẹ-ede naa ni oun n ṣe iwadii iwa laabi naa, ko tii fi ṣikun mu ẹnikẹni pato. Ninu iwadii ati ifimu finlẹ, ni awọn ibeji naa ti ri pe ayederu ni akọsilẹ to wa lori iwe ẹri ọjọ ibi wọn, to fi mọ ọjọ ti wọn bi wọb. Iya Amy sọ pe nigba ti oun ko ri ọmọ bi, ni ọrẹ oun kan sọ fun oun pe ọmọ tuntun kan ti iya rẹ gbe sọ nu wa ni ileewosan agbegbe wọn. Ṣugbọn yoo nilo lati san owo fun awọn dokita lati gbe ọmọ naa ko si tju rẹ gẹgẹ bi i pe oun lo bi. Iroyin yii kan naa ni wọn sọ fun iya Ano. Ko si eyikeyi ninu awọn idile mejeeji to gba awọn ọmọ naa tọ, to mọ pe ibeji ni wọn, bo tilẹ jẹ pe owo nla ni wọn fi gba wọn. Wọn ni awọn ko mọ pe igbesẹ awọn ko ba ofin mu. “A ro pe ọna to tọ ni, niwọn igba ti awọn oṣiṣẹ ileewosan lọwọ si i.” Amọ ko si eyi to sọ iye ti wọn san lati fi ra ọmọ ninu wọn. Wayi o, lẹyin ọpọlọpọ laala, awọn mejeji ti ṣalabapade iya to bi wọn lọmọ ti orukọ rẹ n jẹ Aza. Oju opo kan lori Facebook , eyi ti ẹni kan da silẹ lati mu ki awọn ẹbi to fura pe wọn ta ọmọ wọn ni Georgia, pada pade awọn ọmọ naa. Amy sọ itan wọn ni oju opo naa, eyi ti ọmọbinrin kan lati Germany fesi si, pe iya oun bi ibeji obinrin ni Kirtskhi Maternity Hospital lọdun 2002, amọ wọn sọ fun pe awọn ọmọ̀ naa ku. O ni ṣugbọn iya oun ti n ṣiye meji bayii. Ayẹwo DNA fihan pe arabinrin ni ọmọbinrin naa jẹ si awọn ibeji, to si n gbe pẹlu iya wọn, Aza, ni orilẹ-ede Germany. Iya awọn mejeji ni ṣe ni wọn gba awọn ọmọ naa tọ lẹyin to han gbangba pe awọn ko ni le bi ọmọ laye. Ayẹwo ẹjẹ DNA si fi han pe obinrin Aza ni iya to bi awọn ibeji ọhun Aza ṣalaye pe lẹyin ti oun bi awọn ibeji naa tan ni oun daku fun ọpọ ọjọ nitori oun wọ ‘coma.’ O ṣalaye fun awọn ọmọ naa pe nigba ti oun ji ni awọn nọọsi sọ fun oun pe awọn ibeji ti oun bi ti ku, awọn si ti palẹ wọn mọ. Aza pari ọrọ rẹ pe aye oun ṣẹṣẹ ni itumọ ni bayi ti oun pade awọn ọmọ ti oun ro pe wọn ti jade lọjọ to ti pẹ. Bo tilẹ jẹ pe ijọba orilẹ-ede naa ni oun n ṣe iwadii iwa buruku naa, ko tii fi ṣikun mu ẹnikẹni pato.
Ta ni Olayide Adelami igbákejì gómìnà tuntun ní ìpínlẹ̀ Ondo?,Oloye Olayide Adelami jẹ ọmọbibi ilu Owo ni ipinlẹ Ondo. A bi Oloye Adelami si idile Pa ati Iyaafin Amos AdelamI ni ọjọ kẹta oṣu Kẹrin ọdun 1958, eyi to tumọ si pe ẹni ọdun mẹrindinlaadọrin ni i ṣe. Adelami lọ si gbajugbaja ile ẹkọ Imade College niluu Owo. Lẹyin naa ni o ṣe idanwo girama GCE nile ẹkọ gbogbonṣe ti ilu Ibadan ki o to kẹkọọ gboye ni fasiti UNILAG nibi ti o ti kẹkọọ nipa owo ṣiṣe. Adelami tun tẹsiwaju lẹnu ẹkọ rẹ nigba to gba oye fasiti keji MBA ni ile ẹkọ fasiti ipinlẹ Ogun. Lẹyin ti o kopa tan ninu eto agunbanirọ ọlọdun kan loṣu kẹfa ọdun 1983, Adelami bẹrẹ iṣẹ ijọba gẹgẹ bi oluṣiro owo ni ọgagba oluṣiro owo lorilẹede Naijiria. Ni ọdun 1988 ni wọn gbe lọ si ọfiisi ile igbimọ aṣofin agba nilu Abuja. O si wa lara awọn to kọkọ ṣiṣẹ ni ọfiisi ile igbimọ aṣofin l'Abuja ti o di eyi tawọn sẹnẹtọ ati aṣoju-ṣofin n lo lonii. Adelami lo ṣe idasilẹ ẹka eto inawo ati apo ikowosi nile igbimọ aṣofin agba niluu Abuja. Bayii ni wọn ranṣẹ pe Adelami pe ki o wa ṣe idasilẹ ẹka eto inawo ati apo ikowosi fun ajọ to n ri si ere ori owo epo. Lẹyin ti o ṣe iyẹn tan ni o tun lọ ṣe idasilẹ ẹka eto inawo fun ajọ to n ri si iranwọ fun idile. Adelami ṣe olori oniruuru ẹka laarin ọdun 1996 si 2000. Lasiko ti o n ṣiṣẹ yii gan an ni ijọba da ile iwosan ijọba apapọ ilu Abuja silẹ. Ifakọyọ Adelami nigba ti o fi ṣiṣẹ nile aṣofin agba niluu Abuja lo jẹ ki wọn pe e pada lọdun 2000 lati ṣe iranwọ fun ẹka eto inawo ati apo ikowosi. Adelami di adari ẹka eto inawo lẹyin ọdun mẹta to pada si ile igbimọ aṣofin l'Abuja. O wa ni ipo yii titi di ọdun 2007 nigba ti ni igbega si ipo ọgagba . Ọdun to tẹ le ni wọn fi orukọ ranṣẹ lati lọ kẹkọọ ni gbajugbaja ile ẹkọ giga ti wọn ti n kọ ipa iṣeto ilu ati ọgbọn inu, NIPSS ni Kuru, mipinlẹ Plateau. Lẹyin to pari ẹkọ rẹ nibẹ ni ijọba tun gbe iṣẹ nla mii le e lọwọ ni ileeṣẹ ti ijọba ṣẹṣẹ da silẹ to n ri si rira ati pinpin nkan. Adelami ṣe akitiyan lati ṣe idanilẹkọọ fawọn oṣiṣẹ to n ṣiṣẹ to n ṣiṣẹ labẹ rẹ ni ẹka ijọba ọhun. Adelami gba igbega si ipo akọwe agba ni ẹka ijọba to n ri si rira ati pinpin, ileegbe ati akanṣe iṣẹ. Ipo yii lo wa titi ti wọn fi yan sipo igbakeji akọwe ile igbimọ aṣofin agba l'Abuja. Adelami di ipo yii mu titi ti o fi fẹyinti lẹnu iṣẹ ọba lọdun 2018. Kete ti o fẹyinti lẹnu iṣẹ ọba ni Adelami kanlu agbami oṣelu. Ileeṣẹ yan an gẹgẹ bi oludari igbimọ to n ṣatilẹyin fun aarẹ nipinlẹ Ondo. Iṣẹ ti wọn gbe le e lọwọ ni lati pẹtu si aawọ awọn ọmọ ẹgbẹ oṣelu APC ti wọn n ba ara wọn ja. Lara iṣẹ ti wọn tun gbe fun un ni pe ki sẹ agbatẹru bi oniruuru ajọ yoo ṣe ṣatilẹyin fun aarẹ Muhammadu Buhari ki o le wọle ibo fun saa keji. Adelami 'siṣẹ takuntakun fun ẹgbẹ oṣelu APC, o ṣi rii pe sẹnẹtọ kan ṣoṣo ti APC ni nipinlẹ to wa lati ẹkun oṣelu rẹ. Adelami jẹ ọjulowo ọmọ ẹgbẹ oriṣiiriṣii ẹgbẹ akọmọṣẹmọṣẹ bii FCNA, FNIM, FCTI ati FCMA Gomina ipinlẹ Ondo, ti kede orukọ Ọlayide Owolabi Adelami gẹgẹ bi igbakeji rẹ. Ikede yii n waye ni ọjọru lẹyin wakati diẹ to tu igbimọ iṣejọba ipinlẹ naa ka. Adelami, jẹ ọmọ ilu Ọwọ, iyẹn ilu gomina ana ni ipinlẹ naa, Rotimi Akeredolu. Bakan naa, igbakeji akọwe agba ile igbimọ aṣofin apapọ Naijiria ni Adelami tẹlẹ ki o to fipo silẹ. Ile igbimọ aṣofin ipinlẹ naa fi idi rẹ mulẹ pe awọn ti ri iwe orukọ Ọlayide Owolabi Adelaide ti Gomina Lucky Ayedatiwa fi ranṣẹ gẹgẹbi ẹni to yan ni igbakeji rẹ. Lọla ni ireti wa pe yoo fi ara han niwaju ile aṣofin naa fun ayẹwo ni ibamu pẹlu ilakalẹ iwe ofin Naijiria. Gomina ipinlẹ Ondo, Lucky Aiyedatiwa ti tu igbimọ iṣejba ipinlẹ naa ka. Ni Ọjọru ni igbesẹ naa waye ninu atẹjade kan eyi ti amugbalẹgbẹ fun gomina Aiyedatiwa lori ọrọ iroyin, Ebenezer Adeniyan fi sita. Gbogbo awọn kọmiṣọna ati amugbalẹgbẹ ti gomina ipinlẹ naa to di oloogbe, Rotimi Akeredolu yan sipo lo ṣi wa ninu igbimọ iṣakoso ijọba ipinlẹ naa, yatọ si awọn marun un kan to kọwe fi ipo silẹ ni kete ti iṣẹlẹ iku Akeredolu waye ni ooṣu kejila ọdun 2023. Atẹjade naa ṣalaye pe gbogbo awọn ọmọ igbimọ iṣejọba ipinlẹ naa ni ki wọn wa iṣakoso iṣẹ ajọ ati ileeṣẹ ijọba ti wọn n mojuto le awọn akọwe agba gbogbo nibẹ lọwọ “Gbogbo awọn oṣiṣẹ ijọba ti ọrọ yii kan gbọdọ jọwọ gbogbo awọn dukia ijọba to wa ni ikawọ wọn. Ni ọjọ kẹtadinlogun ni wọn bura fun Lucky Aiyedatiwa gẹgẹ bi i gomina tuntun ni ipinlẹ Ondo lẹyin iku ọga rẹ, Gomina Rotimi Akeredolu ni ọjọ yii kan naa. Ọpọ lo ti n reti igbesẹ yii lati waye ṣaaju asiko yii paapaajulọ pẹlu dukuu to wa laarin awọn to gbe sẹyin gomina Akeredolu atawọn to gbe si ẹyin Aiyedatiwa nigba to wa nipo gẹgẹ bii igbakeji gomina Akeredolu. Ẹbi gomina ipinlẹ Ondo nigba kan to di oloogbe, Rotimi Akeredolu, ti kede bi eto isinku ati idagbere ikẹyin yoo ṣe ṣe lọ. Ninu ikede kan ti akọwe fun Gomina Akeredolu nigba to fi wa nipo, Olabode Richard fi sita, ni ẹbi Akeredolu ti dupẹ lọwọ gbogbo eeyan to duro ti wọn, ati awọn to ba wọn kẹdun lasiko ti ajalu iku Aketi ja lu wọn. Ọjọ kẹrindinlọgbọn, oṣu Kejila, ọdun 2023, ni Rotimi Akeredolu jade laye lẹni ọdun mẹtadinlaadọrin. Iku rẹw aye lẹyin ti aisan jẹjẹrẹ ba a finra ninu nnkan ọmọkunrin rẹ. Orilẹ-ede Germany lo ku si nileewosan to ti n gba itọju. Ọgbẹni Olabode sọ pe awọn pe gbogbo ọrẹ, alajọṣe, ati awọn afẹnifẹre, lati larapọ mọ wọn lati fun akọni wọn ni idagbere to yẹ ẹ. Ọjọbọ, February 15, 2024: Isọji ijere ọkan ni gbagede MKO Abiola Democracy Park, Akure Ọjọ Ẹti, February 16, 2024: Irun Jimọ yoo waye ni Akure Central Mosque Ọjọ Abamẹta, February 17, 2024: Isin idagbere ti ile ẹkọ girama Layola, ti yoo waye ni gbọngan  Loyola College Old Ife Rd, Agodi, niluu Ibadan Ọjọ Aiku, February 18, 2024: Isin alẹ idagbere ni Fasiti Obafemi Awolowo. Eyi yoo waye ni ile ẹgbẹ OAU, Old Ife Road, Agodi, Ibadan. Ọjọ Ẹti, February 19, 2024: Ijoko ile ẹjọ pataki yoo waye ni ileeṣẹ eto idajọ ipinlẹ Oyo to wa ni ile ẹjọ giga, Ring Road, Ibadan, nipinlẹ Oyo. Lẹyin ti ijoko naa ba waye ni ẹgbẹ awọn agbẹjọro ni Naijiria yoo ṣe isin idagbere fun Akereolu, ni ile ẹgbẹ wọn, Aare Afe Babalola Bar Centre, Iyagakun, Ibadan. Isin orin onigbagbọ ati idagbere yoo waye ni gbọngan Jorgor Centre,  Liberty Road, niluu Ibadan. Ọjọ Iṣẹgun, February 20, 2024: Isin ikẹyin yoo waye ni owurọ ni ile ijọsin All Saints Church, Jericho, Ibadan. Lẹyin eyi ni wọn o tẹ oloogbe si ile rẹ, nibi ti awọn eeyan ti wọn ba fi iwe pe, yoo ti ni anfaani lati wo oku rẹ. Ọjọru, February 21, 2024: Ajabue (Oro ile) yoo waye fun oloogbe niluu Owo, nipinlẹ Ondo. Lọjọ yii kan naa ni ijoko pataki yoo waye fun un ni ile ẹjọ giga ipinlẹ Ondo, to wa ni ilu Akure. Bakan naa ni wọn o tẹ oku rẹ ni itẹ ẹyẹ, ni papa iṣere ilu Akure fun gbogbo araalu lati wo. Aṣalẹ idaro ati idagbere ni yoo kẹyin rẹ ni irọlẹ ọjọ naa, niluu Owo. Ọjọbọ, February 22, 2024: Eto isin orin onigbagbọ yoo waye nile ijọsin St Andrews Cathedral, Imola, niluu Owo, ipinlẹ Ondo. Alẹ aisun onigbagbọ yoo waye ni irọlẹ ọjọ naa bakan naa ni ile rẹ, Maranatha Villa, Owo. Iwọde pẹlu ti tan abẹla ati ikorajọpọ awọn ẹgbẹ ẹlẹmu, Kegites Club, yoo waye ni alẹ ọjọ naa mọju ọjọ keji. Ọjọ ẹti, ọjọ kẹtalelogun, oṣu Keji, ọdun 2024, ni wọn o sin oku Gomina Rotimi Akeredolu, ni ilẹ isinku kan to wa niluu Owo. Amọ, ẹbi nikan ni yoo kopa nibi eto naa. Ọjọ Abamẹta ni wọn o fi idije bọọlu kan sọri rẹ ni papa iṣere Akure, niluu Akure. Isin idupẹ ni yoo kadii gbogbo ayẹyẹ naa ni ile ijọsin St. Andrews Church, Imola, Owo.
Ìjọba Nàìjíríà gbé ìgbìmọ̀ kalẹ̀  lórí ọ̀wọ́ngógó oúnjẹ àti Ebi ọ̀pàgbà fọwọ́ mẹ́kẹ́ tó ń pa aráàlú,Ariwo ebi n pa araalu, nnkan wọn lọja ti awọn eeyan kan kigbe nibi iwọde ifẹhonuhan to waye ni ilu Minna laipẹ yi jẹ nkan to kan ijọba lominu. Wọnyii ni ọrọ to jade lẹnu Minisita feto iroyin ati idanilẹkọ ni Naijiria, Muhammed Idris nigba to n ba awọn akọroyin sọrọ ni ilu Abuja. O fi ọrọ yi lede lẹyin ipade igbimọ pataki  kan to sọ pe  aarẹ gbe kalẹ lati jiroro lori ọna abayọ ebi ati ọwọngogo ounjẹ to gbode. Idris sọ fun awọn akọroyin pe awọn ṣẹṣẹ bẹrẹ ipade yi ni (lọjọ Iṣẹgun)ti yoo si waye lỌjọru ati Ọjọbọ. O ṣalaye pe ọrọ aisi ounjẹ fun ọpọ ọmọ Naijiria ati ọwọngogo ounjẹ lọja jẹ nkan to fọwọ kan ijọba to wa lori aleefa lẹmi. ''O mumu laya ijọba nkan tawọn ọmọ Naijiria n farada ni paapa iṣẹlẹ to waye ni Minna lana tori naa ijọba n wa ọna lati mu idẹkun ba awọn ọmọ Naijiria nipa ipese ounjẹ'' Minisita iroyin,olori oṣiṣẹ ileeṣẹ aarẹ to fi mọ Gomina banki apapọ Naijiria wa lara awọn ọmọ igbimọ yi. Ninu alaye ọna ti igbimọ yoo ṣe gbe ọrọ yi gba Minisita Muhammed Idris sọ pe lara ohun tawọn yoo ṣe ni pinpin awọn ounjẹ ti ijọba ni ni ipamọ jakejado orileede Naijiria. O ni ounjẹ wọnyi to wa labẹ akoso ileeṣẹ ọgbin lawọn yoo pese fun awọn araalu gẹgẹ bi ọna abayọ. Ninu alaye rẹ bakan naa o sọ pe awọn yoo kan si awọn to n peloo ounjẹ ati awọn to n ta ounjẹ lọpọ lati mọ dedee nkan to wa ni ikawọ wọn. O ni awọn yoo ṣe bi wọn yoo ṣe ṣi ounjẹ silẹ faraalu ti ijọba yoo si pese iranwọ lati le jẹ ki ounjẹ yi de arọwọto araalu. O ni ohun tawọn woye ni pe ounjẹ ṣi wa ni Naijiria lọpọ yanturu amọ awọn araalu kọọkan lo n gbe owo lori iye wọn tori bi nkan ṣe wọn ati idẹnukọlẹ to ba owo Naira. Ọrọ aisi ounjẹ ati ọwọngogo ounjẹ jẹ nkan ti ọpọ ti n woye pe ijọba ko gbọdọ kawọ gbera lori rẹ mọ. Ṣaṣa ni nkan ti iye owo rẹ ko lọ soke ni Naijiria nilẹ toni to mọ ṣugbọn ti ounjẹ to yẹ ko tun jẹ idẹkun faraalu kọja afẹnusọ. Minisita ko sọ pato igba ti awọn ilana yi yoo bẹrẹ si ni di imuṣẹ fun awọn araalu amọ o sọ pe ijọba to wa lori aleefa nilo ifgarajin awọn araalu. ''Nigba taa ba fi pari awọn ipade wọnyii, a o lanfaani lati gbe ọrọ jade ni pato iru igbesẹ ti yoo kan lori ọrọ to wa nilẹ yii.Ohun ti mo kan le sọ ni pe ijiroro n tẹsiwaju ati pe laipẹ ọna abayọ ko ni pẹ mọ''
Díẹ̀ ló kù kí ìròyìn òfegè da ìgbéyàwó mi ogójì ọdún rú - Lai Mohammed,Minisita fun iroyin tẹlẹ lorilẹede Naijiria, Alhaji Lai Mohammed ni diẹ loku ki igbeyawo oun ogoji ọdun daru nitori iroyin ofege kan to gba ori ayelujara kan. O sọ itan yii nipinlẹ Eko lasiko to n sọrọ nibi ayẹyẹ ọjọ ibi Ọjọgbọ Wole Soyinka nipa ẹka iroyin ati iroyin ofege. Mohammed ni ipa ti iroyin ofege n ko  ni orilẹede Naijiria ni o jẹ ohun ti oun ko le sọ tan nitori oun naa salabapade ida keji rẹ. “E gba mi lati sọ itan yii pẹlu yin, bi iroyin ofege ṣe fẹ da igbeyawo mi ogoji ru “Nigba kan ni ọdun 2018, mo wa si Eko lati Abuja fun iṣẹ kan. “Gẹgẹ bii mo ṣe ma ṣe mo pẹ ki to lọ sun sugbọn nibi ago mẹta oorun, iyawo mi ji mi pe ki n dide. “Mo kọkọ bẹru boya, awọn ara ibi ti de sugbọn mo ri pe iyawo ko ṣe ibi pe nnkan bayẹn waye. “Iyawo mi sọ fun pe, n jẹ mo mọ pe ọrọ nla to lagbara wa lati sọ.” Mohammed ni oun ni ṣe ọrọ ko le di igba ti ilẹ ba mọ sugbọn Iyawo rẹ yari. O tẹsiwaju pe ẹsun ti iyawo rẹ fi kan lo da bi pe wọn ju ado oloro si lọkan. O salaye siwaju pe iyawo rẹ ni “Baba, Iku le wọle de ni igbekigba, ẹjọr, ẹ jẹ ki emi gẹgẹ bii iyawo yin ni anfani si awọn owo yin to wa ni ilefowopamọ Ali Financial to jẹ 1.3billion dọla.” Minisita tẹlẹ ni oun ko le gbagbọ pe iyawo oun le gbabọ iroyin ofege to jade lasiko naa pe awọn osisẹ ijọba paapa oun ni aduru owo naa ni ipamọ ni banki ni oke okun lasiko iṣejọba Aarẹ tẹlẹ, Muhammadu Buhari. “Wakati meji ni mo lo, ti mo n bọ lara mi lati salaye fun iyawo mi pe ko si nnkan to jọ mọ bẹ ati pe iroyin ofege ni. “Mo ni wa ẹrọ iṣiro ni ọganjọ oorun lati fi salaye pe ko si bi mo ṣe fẹ ni 1.3 billion dọla ni ipamọ loke okun. “Mo salaye pe ma nilo ọgọrun ọdun le mẹrin lati le ko iru owo bẹ jọ to ba jẹ pe mo n ko gbogbo pamọ. “Iyawo mi ni gbogbo aye lo gba iroyin naa gbọ ati pe awọn ọrẹ ti n bere owo lọwọ rẹ ati pe gbogbo igbiyanju rẹ lati sọ fun wọn pe ọkọ mi ko ni owo loke okun lo jasi pabo.”
Africa Eye: Wo ìtàn ìyá kan àtàwọn olè ajọ́mọgbé tó n ta ọmọ ní Kenya,Opọ lo ro pe ko si ọna abayọ kuro ninu iya ju tita ọmọ wọn lọ Orilẹ-ede Kenya ni BBC ti lọ ṣe iwadii àwọn tó ń jí ọmọ gbé ta fawọn to n woju Oluwa ninu iwadii BBC Africa Eye ti ọtẹ yii. Wo itan iya kan ati awọn ole ti wọn n ji ọmọ gbe ta. Wọn n ṣafihan awọn ikọ naa ati ọna ti wọn n gba ṣe iṣẹ ibi ọwọ wọn. Simon Chelugui to jẹ akọwe igbimọ iṣẹ ati idaabobo awujọ ṣeleri pe ọwọ ofin yoo kọ gbogbo wọn Sarah sọ idi to fi gbiyanju lati ta ọmọ rẹ. Sarah jẹ ọmọ orukan to jẹ ẹni ọdun mẹtadinlogun nigba to gboyun.
""
Ọmọ ààrẹ nígbà kan di èrò ẹ̀wọ̀n l’Amerika fún gbígbé òògun olóró,Ọmọ Aarẹ tẹlẹri lorilẹede Guinea-Bissau ni Ile ẹjọ kan lorilẹede Amẹrika ti ni ko lọ ma gba atẹgun lọgba ẹwọn fun ọdun mẹfa nitori ẹsun pe o jẹ olori ẹgbẹ to n gbe ogun oloro. Malam Bacai Sanha Jr, ẹni ọdun mejileladọta lo n gbero lati lo owo to ba ri nibi gbigbe ogun oloro lati fi di Aarẹ Guinea- Bissau nipasẹ iditẹgbajọba. Oun ni ọmọ Malam Bacia Sanha, ẹni to jẹ aarẹ orilẹede Guinea Bissau lati ọdun 2009 titi to fi jade laye ni ọdun 2012. Sabha Jr ni wọn ni o lọwọ ninu iditẹgbajọba to foriṣanpọ́n ninu oṣu Keji, ọdun 2022. Wọn gbe e lọ si Amẹrika ninu oṣu Kẹjọ ọdun 2022 lẹyin ti ọwọ tẹ ẹ ni Tanzania. Igbẹjọ lori ẹsun naa bẹrẹ, to si sọ fun ile ẹjọ ninu oṣu kẹsan-an pe oun jẹbi ẹsun ti wọn fi kan oun. “Malam Bacai Sanha ki ṣe eeyan lasan ti a ba n sọrọ nipa gbigbe ogun oloro.” Osisẹ ọtẹlẹmuyẹ, Douglas Williams sọ fun lọjọ Isẹgun. “O jẹ ọmọ Aarẹ tẹlẹ lotilẹede Guinea Bissau, to si n gbe ogun oloro fun idi kan- lati le kowo jọ ṣe iditẹgbajọba eyi ti yoo sọ di Aarẹ orilẹede naa, nibi to fẹ fi ṣe ibudo ogun oloro.” Sanha Jr ni wọn fẹsun kan pe oun gbe ogun oloro wọle lati orilẹede bi Portugal ati awọn ilẹ Yoroopu mii wọle si Amẹrika. Awọn alasẹ Amẹrika ni awọn fi ransẹ pada si ile lẹyin to ba lo akoko rẹ lọgba ẹwọn nitori ko ki n ṣe ọmọ ilẹ wọn. Ẹni ọdun mejilelaadọta yii ni ọpọ mọ si “Bacaizinho” ni Guinea Bissau, to si di ipo to lagbara   mu ninu ijọba, to fi mọ, olubadamọran nipa ọrọ aje fun Baba rẹ. Sanha jẹwọ fun awọn osisẹ DEA to n ri si ogun oloro ni Amẹrika pe oun n lo owo ti oun ba ri nibi okowo ogun oloro lati kun ọwọ awọn ti yoo ranlọwọ lati ditẹgbajọba
Èyí làwọn ìyàtọ̀ tó wà láàrín ìbò Ààrẹ Senegal àti ti Naijiria,Ọjọ kẹrinlelogun, oṣu kẹta 2024 ni idibo sipo aarẹ orilẹ-ede Senegal waye niluu naa. Bassirou Dimoaye Faye, ẹni ọdun mẹrinlelogoji(44) lo jawe olubori. Ṣugbọn bo ṣe jẹ pe ilẹ Adulawọ ni Senegal gẹgẹ bii Naijiria, ti igbagbọ si wa pe awọn aleebu kan ko le ma waye ninu ibo ilẹ eeyan dudu, sibẹ, eyi lawọn ohun to mu ibo didi ni Senegal yatọ si ti Naijiria. Ibrahim Haruna Kakangi, agba akọroyin niluu Abuja to wa nibi idibo Senegal naa ṣalaye pe, Pẹlẹ-kutu ni idibo sipo aarẹ Ilẹ Senegal waye. Ko si iroyin rogbodiyan tabi iku ẹnikẹni lọjọ idibo kaakiri orilẹ-ede naa. Mo le sọ pe bo ṣe pẹ to ti mo ti n jabọ iroyin idibo Naijiria, mi o riru eyi ri. Fun apẹẹrẹ, nigba idibo aarẹ Naijiria ni 2023, iroyin jade nipa bawọn ẹgbẹ oṣelu ṣe fi ẹtọ awọn oludibo dun wọn kaakiri. Akọsilẹ to wa ni pe agbegbe 114 ni rogbodiyan ti bẹ silẹ. Eyi yọri si iku ati ipalara awọn eeyan, awọn agbofinro si tun mu awọn kan. Ṣugbọn ninu idibo Senegal, ko si iroyin rogbodiyan, debi ti ẹnikẹni yoo tiẹ ku. Oru ọjọ ti idibo waye lawọn eeyan ti mọ pe Bassirou Faye lo jawe olubori. Wakati diẹ lẹyin ti wọn dibo tan ni eeyan mẹrindinlogun ninu ẹgbẹ alatako ti ki Bassirou ku oriire. Nigba ti yoo fi di alẹ ọjọ keji, aarẹ to yege ba awọn araalu sọrọ, o ki ara rẹ ku oriire. Aarẹ to gbapo lọwọ rẹ, Macky Sall, naa ki Bassirou ku oriire. Eyi ko ṣoro nibi tohun gbogbo ba ti ri bo ṣe yẹ ko ri, nitori bi wọn ba ṣe n dibo ni ẹgbẹ kọọkan yoo ti maa ran aṣọju rẹ lọ sawọn ibudo idibo. Wọn yoo ka iye ibo ti ẹgbẹ ni nibudo ibo, awọn aṣoju yoo si mọ ohun to n ṣẹlẹ. Boya ẹgbẹ wọn n rọ  mu ni abi o ti n fidi rẹmi. Bi aye ṣe ti lu jara lasiko yii, ko le pẹ rara ti kalulu yoo ti maa mọ apa ibi ti nnkan n fi si. Ohun to ṣẹlẹ ni Senegal ree. Ṣugbọn nibi ti ododo ko ba si, ti wọn ti n ji apoti ibo gbe, ti wọn n fọ omi-in mọlẹ, ti wọn n fagile awọn ibo kan, yoo ṣoro lati gba bi nnkan ṣe n lọ nibudo idibo gbọ. Ti a ba fi eyi we idibo 2023 ni Naijiria, akọsilẹ CDD (Centre for Democracy Development), fi han pe ida mẹẹẹdọgbọn (25 %) rogbodiyan to waye ninu ibo aarẹ 2023 lorilẹ-ede Naijiria, waye latara biba apoti idibo jẹ, jija apoti idibo gba ati biba awọn ibudo idibo jẹ. Eyi si ṣẹlẹ nibudo to to ọgọrun-un bi akọsilkẹ wọn sẹ wi. Ohun ti mo ri ninu idibo Senegal ni pe otitọ wa, wọn gba ara wọn gbọ. Wọn finu tan ara wọn. Wọn ni igboya, wọn si panupọ pe awọn ko ni i ṣe ohunkohun ti yoo mu wahala wa. Fun idi eyi, ẹnikẹni ko fa wahala. Eyi lo jẹ ki wọn ni esi idibo ti ko ruju, wọn si gba abajade rẹ ko too di pe wọn tiẹ kede. Awọn to fidi rẹmi gba kamu, ẹni to yege si ki ara rẹ ku oriire. Èèyan Naijiria le ni 200 miliọnu, ti Senegal fẹrẹ ma to milọnu mejiidinlogun Naijiria tobi, eeyan pọ nibẹ, to bẹẹ ti wọn ti le ni igba miliọnu ni Naijiria bayii, awọn to wa ni Senegal si fẹrẹ ma to miliọnu mejidinlogun (18) bi akọsilẹ sẹ sọ. Titobi Naijiria, ailoootọ awọn eeyan lasiko ibo, wa lara ohun to n mu idibo Naijiria kun fun wahala. Eyi ti ko ri bẹẹ fun Senegal ni tiwọn. Rogbodiyan ti waye ri ninu ibo ilẹ Senegal naa ri ki wọn too kọgbọn. Ibo aarẹ wọn ni 1988, lasiko iṣakoso aarẹ Abdou Diouf, mu rogbodiyan da ni. Bakan naa lo ri fun wọn ni 1993. Eyi ti wọn di lọsẹ to kọja yii paapaa, ẹru ba awọn eeyan. Wọn kaya soke pe ki rogbodiyan ma ṣẹlẹ, nigba ti aarẹ ana, Macky Sall, pète ati sún ọjọ ibo naa siwaju. Iṣofo ọpọlọpọ owo, ẹmi ati dukia lasiko ibo lo kọ Senegal lọgbọn. Wọn ko fẹ ri iru rẹ mọ ni wọn ṣe pinnu alaafia lasiko ibo. Bi awọn orilẹ-ede Afrika yooku naa ba kọ ẹkọ yii lara Senegal, yoo ṣee ṣe fun wọn lati ni iru oori ti wọn ba n fẹ.
"Tinubu, kéde ìlú ó fararọ ní Nàìjíríà lórí ọ̀wọ́ngógó tó gbòde - Àjọ ọmọ lẹ́yìn Krístì PFN,Ajọ ọmọ lẹyin Kristi PFN ti rọ Aarẹ Bola Tinubu lati kede ilu o fararọ lorilẹede latari bi ọwọngogo ṣe gbode lasiko yii. Aarẹ ajọ naa, Biṣọọbu Wale Oke lo sọ eyi lasiko ipade apapọ ọmọ lẹyin Kristi ti ajọ CPFN/PFN níbi tí wọn ti sọrọ nipa gbogbo ìnira tí ilu n la kọja lasiko yii O ni ""A ni lati gbajumọ ìnira ti a n la kọja eyi to ti mu kudiẹkudiẹ ba eto ọrọ Aje. ""A n rọ gbogbo awọn Oludije ninu eto idibo to kọja lati gbe ede ayede silẹ, ki wọn si fa alaafia mọra. ""Kí wọn gba nnkan ti ileẹjọ sọ, kí wọn fọwọsowọpọ pẹlu Aarẹ Tinubu lati mu idagbasoke sí ilu. ""Bi a ṣe pe nnkan o fararọ lasiko yii ni Naijiria, ọwọngogo, epo gbewo lori,  elo ikọle gbewo lori, oúnjẹ, simẹnti, irinna. ""Ṣìbẹsibẹ owo oṣu osisẹ o gbe owo lori. ""Aarẹ ni lati gbe igbesẹ ni kiakia lati wa irọnu fun ọmọ Naijiria, ti wọn si se afihan ijọba awarawa han pe ijọba le tan ìṣòro araalu. ""Aarẹ Tinubu ni lati gbe igbesẹ lori owo oṣu awọn osisẹ kaakiri orilẹede sugbọn sibẹsibẹ wọn ní lati koju eto ọrọ aje to mẹyẹ."" Oke tun wa kesi Aarẹ Tinubu lati kede ilu o fararọ  lori eto abọ to mẹyẹ to da eto alaafia laamu. ""Mo rọ Aarẹ lati boju wo ileeṣẹ ifowopamọ daada nítorí awọn Ọga banki n kowo araalu sapo. ""Awọn eeyan Naijiria n padanu ẹmi wọn, awọn ọdọ ko ni isẹ, awọn osisẹ fẹyinti o ri eto wọn gba. ""A n rọ Aarẹ lati fọ ileeṣẹ Banki mọ lati bu ọla fun owo Naira. Owo oṣu osisẹ ìjọba ko le ra epo sinu ọkọ. O gba a ladura pe ki Ọlọrun da si ọrọ Naijiria, ko si se iranlọwọ fun Aarẹ ati ikọ rẹ lati mu idagbasoke ba ilu."
Èmi kọ́ ni mo fa ìṣoro tó n kojú Nàìjíríà lásìkò yìí – Cardoso, Gómìnà CBN,Gomina banki agba lorileede Naijiria, Ọlayẹmi Cardoso ti sọ pe oun ko lọwọ ninu ipenija eto ọrọ aje to le koko, eyi ti awọn araalu n koju lasiko yii. Cardoso lo sọrọ naa nibi ipade igbimọ to n ṣakoso ilana lori ọrọ owo, Monetary Policy Committee (MPC) to jẹ alaga rẹ. Nibẹ lo ti sọ pe kii ṣe igbimọ naa lo fa iṣoro to n koju eto ọrọ aje Naijiria, eyi to mu ipenija ba raalu. Cardoso fidi rẹ mulẹ pe banki agba Naijiria ti n gbe awọn igbesẹ to yẹ lati mu ki ilera to pe ye ba ilana ẹka eto owo, ti yoo si pada bọ sipo. “Ẹrin maa n pa mi nigba ti wọn ba beere pe ilana ti CBN gbe kalẹ lori ọrọ lo fa ipenija eto ọrọ aje, ṣugbọn ki ṣe ọrọ ẹrin rara, ati pe mo ro pe o ṣe pataki ki awọn ọmọ Naijiria mọ pe emi ti mo jẹ gomina CBN ati awọn igbimọ mi ko mọ ohunkohun nipa ohun to n ṣẹlẹ yii. “Ọna abayọ la n wa. A si ti ṣe ipinnu lati rii pe a jade kuro ninu wahala ti Naijiria wa ninu ẹ yii. “A de lasiko ipenija, ṣugbọn ti a ko le fa ọwọ agogo sẹin. “Ohun gbogbo ti a le ṣe ni lati gbe awọn igbesẹ to le, latile mu ki ohun to le koko di ẹrọ. Mo si nigbagbọ pe yoo ṣee ṣe, nitori pe pẹlu igboya la maa fi ṣe e.”
Ìṣòro tó ń kojú aráàlú pọ̀jù, ẹ má yọwó ìrànwọ́ tàbí gbé èlé gorí owó iná ọba – Ilé aṣòfin àpapọ̀,Ile igbimọ aṣofin agba Naijiria ti sọ pe awọn ko nii gba ẹkunwo lori owo ina mọnamọna ti ileeṣẹ to n mojuto ọrọ agbara ina lorileede yii gbe wa siwaju wọn. Awọn to ileeṣẹ to n pese ina mọnamọna kaakiri Naijiria la gbọ pe wọn gbe aba lati fi owo kun owo ina mọnamọna ti awọn araalu n lo naa lọ siwaju ileeṣẹ ijọba apapọ to n ri sọrọ agbara ina lati buwọ lu. Bakan naa ni ile igbimọ aṣofin agba tun sọ pe ko si ohun to jọ ọ lati yọ owo iranwọ ori ina mọnamọna, lati le fi owo kun un, ko le lọ soke ju ti tẹlẹ lọ. Ile igbimọ aṣofin agba ti wa pe ijọba apapọ lati gbagbe nipa erongba lati fi owo kun owo ina mọnamọna lasiko yii, pẹlu bi awọn araalu ṣe n koju iṣoro igbe aye to rọrun. Siwaju sii ni ile igbimọ ọhun tun paṣẹ pe ki igbimọ to n ri sọrọ ina mọnamọna bẹrẹ iṣẹ iwadii lori tiriliọnu meji naira to jẹ owo iranwọ ori owo ina mọnamọna, awọn gbese miran ati ipo ti pinpin awọn mita (metre) f’awọn araalu de duro. Eyi lo waye lẹyin aba ti Sẹnetọ Aminu Abbas to n ṣoju ẹkun aarin gbungbun Adamawa labẹ asia ẹgbẹ oṣelu PDP da wi pe ki wọn ma ṣe yọ owo iranwọ ori ina mọnamọna lati le jẹ ki awọn araalu tẹsiwaju lati maa jẹ mudunmudun eto iṣejọba awarawa. Bi ẹ ko ba gbagbe, lọsẹ to kọja ni minisita fọrọ ohun amusagbara, Adebayọ Adelabu sọ nibi ipade ipade oniroyin to pe, to si jẹ ko di mimọ pe ijọba Naijiria ko le tẹsiwaju mọ lati maa san owo iranwọ ori ina mọnamọna. Nibẹ lo ti ṣalaye pe gbese ti ileeṣẹ to n pese ina mọnamọna, iyẹn electricity-generating companies (GenCos) ati ileeṣẹ to n pese afẹfẹ gaasi, gas companies (GasCos) ti jẹ ti le ni tiriliọnu mẹta naira. O ni tiriliọnu kan le ni ọọdunrun (N1.3tn) ni ijọba jẹ ileeṣẹ GenCos, nigba ti ida ọgọta jẹ eyi ti wọn jẹ ileeṣẹ to n pese afẹfẹ gaasi, GasCos. Agbẹnusọ ile igbimọ aṣofin naa, Yẹmi Adaramodu nigba to n sọrọ, sọ pe awọn ko nii jẹ ki iṣoro to n koju ọmọ Naijiria tun le sii, bi ko ṣe pe ki wọn wa ọna abayọ. Adaramodu sọ pe owo to le ni tiriliọnu meji naira lawọn nilo lati fi san owo iranwọ, ṣugbọn to ni biliọnu lọna aaadọtalenirinwo (N450bn) lawọn ṣe akọsilẹ rẹ lati na lọdun yii. Bakan naa lo ni awọn ileeṣẹ to n pese ina mọnamọna yii kan n gba owo lọwọ awọn onibara wọn lasan ni lori ina ti wọn ko lo, pẹlu bi wọn ko tun ṣe fi kun iṣẹ ti wọn n ṣe to.
"EFCC mú gómìnà àná ní Kwara lórí ẹ̀sùn màgòmágó N10bn, PDP ṣe ìwọ́de pé ìwà ìfìyàjẹni ni,Ẹgbẹ oṣelu Peoples Democratic Party PDP nipinlẹ Kwara ṣe ifẹhonuhan lọ si ileesẹ ajọ to n gbogun ti iwa jìbìtì, ajẹbanu ati ṣiṣe owo ilu mọkumọku, (EFCC), to n bẹ niluu Ilọrin lẹyin ti wọn nawọ gan gomina ana nipinlẹ naa Abdulfatah Ahmed lo ti wa ni akata ajọ EFCC fun ifọrọwanilenuwo lori billionu mẹwaa naira ti wọn lo gbe gba ibomii lọ lasiko ijọba rẹ gẹgẹ bi gomina. Abdulfatah Ahmed, ẹni ti ọpọ tun mọ si Maigida, lo jẹ gomina ipinlẹ Kwara fun sa meji gbako labẹ asia ẹgbẹ oṣelu PDP laarin ọdun 2011 si 2019. Lọjọ Aje, ọjọ kọkandinlogun ọsẹ yi ni gomina tẹlẹ ri ọhun yọju si ile isẹ ijọba naa lati wi tẹnu rẹ lori ẹsun si sowo ilu mọkumọku ti wọn fi kan an. Iwọde alaafia ọhun lo waye niwaju ọfiiṣi ajọ EFCC, niluu Ilọrin, nibi ti wọn ti n pariwo pe ajọ naa ti rufin, latari pe gomina tẹlẹ naa wa ni akoso wọn kọja ọjọ meji to wa ninu iwe ofin ilẹ wa. Wọn salaye pe ni se ni o yẹ ki wọn gbe e lọ sile ẹjọ gẹgẹ bi iwe ofin Naijiria ti laa kalẹ. Alukoro ẹgbẹ oṣelu PDP, ni Kwara, Ọgbẹni Oluṣọla Adewara Shollyment, to ṣọrọ niwaju ọga ajọ EFCC, fẹsun pe ijọba ipinlẹ Kwara ati ajọ naa pe wọn lẹdi apo pọ lati fi Maigida si ahamọ ki ara rẹ le rọ, ti yoo si yi ipinnu rẹ pada lati darapọ mọ ẹgbẹ oṣelu APC, O tẹsiwaju pe ohun to ṣokunfa ifẹhonu yii ni pe, gbogbo awọn n beere fun ki wọn tu gomina tẹlẹ ọhun silẹ ni kiakia nitori pe ẹgbẹ PDP tako bi wọn ṣe fi si akata wọn. Bakan naa lo ni awọn ti gbọ pe EFCC, ti gbe iwe kan siwaju Ile ẹjọ pe ki wọn lọ fi gomina tẹlẹ ọhun pamọ ṣọgba ẹwọn ṣugbọn kọọtu ko gba si wọn lẹnu, ti wọn si n ṣe idajọ lọwọ ara wọn nipa fifi si ahamọ arawọn. Nigba to n fesi, ọga ajọ EFCC, Michael Nzekwe ni ofin ni wọn fi gbe ajọ EFCC kalẹ tawọn si n tẹle ofin ọhun bi wọn ṣe gbe e kalẹ. O sọ pe, fun idi eyi awọn fi gomina tẹlẹri naa si akata awọn ko le ran awọn lọwọ lori iwadii awọn ni. O wa fidi rẹ mulẹ pe, ko si oun to ṣe afurasi naa lakata awọn pe koko lara rẹ le ati pe agbẹjọro rẹ wa pẹlu rẹ lọdọ awọn. Lori ẹsun wi pe ajọ EFCC ati ijọba lẹ di apo pọ lati fa afurasi naa si ẹgbẹ oṣelu APC nipaṣẹ fi fẹsun kan an, BBC Yoruba ba alukoro ẹgbẹ oṣelu APC nipinlẹ Kwara sọrọ, Alhaji Fọlaranmi Aro lati mo iha ti ẹgbẹ naa kọ sii. O ni kosi laakaye ninu ọrọ naa, wipe gbogbo eeyan to ba di ipo mu ri, igbakuugba ni wọn le ransẹ sii lati wa wi tẹnu rẹ. O fi kun un pe, lotitọ ni ẹgbẹ oṣelu o gba ole, o gba ọlẹ sugbon ti awọn ba ti ẹ fẹ faa wọ ẹgbẹ, dandan kọ ni ki awọn maa fi ọlọpaa tabi EFCC lee kiri nitori pe, ""A kii tile ẹjọ de sọrẹ"". EFCC ti jẹ ko di mimọ pe Gomina ana yoo foju ba ile ẹjọ fun ẹsun pe o yi owo ilu toto billionu mewaa nairsi ibo mii lasiko rẹ gẹgẹ bi gomina. Gẹgẹ bi ileeṣẹ iroyin abẹle ṣe gbe jade pe Gomina ana yoo farahan niwaju ileẹjọ giga to wa niluu Ilorin lọjọ Ẹti, ọjọ kẹtalelogun oṣu keju ọdun 2024. Agbẹnusọ fun gomina tẹlẹ naa, AbdulWahab Oba fidi rẹ mulẹ pe otitọ ni pe Abdulfatah wa ni ahamọ ajọ EFCC. ""EFCC ransẹ pe Dokita Ahmed, o si dawọn lohun gẹgẹ bi o ṣe ma sẹ. ""Nigba ku gba ti wọn ba a pe lati wi tẹnu rẹ lori nnkan to jẹ asiko rẹ gẹgẹ bi gomina, ko ki n fi ṣere rara."""
Ẹ̀mẹẹ̀ta l'ọ́sẹ̀ ni àwọn òṣìṣẹ́ ìjọba yóò máa wá sí ibi iṣẹ́ - Sanwo-Olu,Gomina ipinlẹ Eko, Babajide Sanwo-Olu ti pasẹ fun awọn osisẹ ijọba lati maa wa si ibi iṣẹ fun ọjọ mẹta laarin ọsẹ. Bakan naa ni Gomina tun kede yiyọ ida mẹdọgbọn ninu owo ọkọ BRT fun araalu. Ninu ifọrọwerọ rẹ pẹlu Ileeṣẹ momaworan TVC ni Gomina ti kede pe oun gbe igbesẹ yii lati dẹkun bi ọwọngogo ṣe gbode ni ipinlẹ Eko ati lorilẹede Naijiria. Sanwo-Olu ni aanu araalu ṣe oun pupọ, sugbọn gẹgẹ bi olori ilu, ijọba gbọdọ wa ojutu si iṣoro ọrọ aje to n fa ebi ni ilu. “A fẹ bẹrẹ pẹlu awọn osisẹ ijọba wa, lati ibẹrẹ ọsẹ to n bọ, awọn osisẹ ijọba to wa ni ipele kẹrinla ati awọn to kere si ipele yoo ma wa si ibisẹ ni ọjọ mẹta laarin ọsẹ, ti awọn to wa ni ipele mẹdogun soke yoo ma ni ọjọ mẹrin laarin ọsẹ,” Gomina ni pẹlu gbogbo ohun ti ijọba n lakọja, ijọba rẹ n gbiyanju lati pari oju ọna reluwe  ati awọn nnkan mii ti yoo mu irinna rọnu laarin igboro Eko. Sanuwo Olu fikun pe ijọba ti yọ ida mẹdogun kuro ni owo ọkọ BRT, Reluwe ati Ferri, ti ọrọ si n lọ lọwọ pẹlu awọn ẹgbẹ awakọ lati mu adikun ba iye owo ọkọ akero ‘Yellow Bus’. Bakan naa ni ijọba ti se eto idanimọ fun awọn ile olounjẹ ni awọn ijọba ibilẹ lati ma fun eeyan ẹgbẹrun kan ni ounjẹ ni ẹkan lojumọ. Gomina wa kesi awọn ileeṣẹ aladani lati wa nnkan miiran ti awọn le ṣe lati ran awọn araalu lọwọ gẹgẹ bi wọn ṣeṣe lasiko itankalẹ aarun Corona. “Asiko lati ran awọn araalu lọwọ ni a wa yii.”
"Iṣẹ́ kò ní bọ́ lọ́wọ́ àwọn òṣìṣẹ́ ìjọba torí àmúlò àbájáde ìgbìmọ̀ Oronsanye-Ìjọba Nàìjíría,Minisita feto iroyin lorileede Naijiria Mohammed Idris ti fi da awọn oṣiṣẹ ìjọba loju pe ko amuṣẹ abajade igbimọ Oronsanye ti ijọba fẹ gunle ko tunmọ si pe iṣẹ yoo bọ lọwọ wọn. Kaka bẹẹ o ni agbekalẹ ilana t'awọn n gbero yoo mu ki awọn ileeṣẹ ti iṣẹ wọn ba papọ parapọ di ọkan. Niluu Abuja loni fidi ọrọ yi mulẹ lasiko to n ba awọn akọroyin sọrọ. ""Koko ni pe ijọba fẹ mu adinku ba iye ti wọn n na ki agbega sí ba bi wọn ṣe n ṣeto.Ko tunmọ si pe ijọba yoo gba iṣẹ lọwọ awọn oṣiṣẹ tabi sọ wọn si okolombo"" Minisita sọ pe abajade iwadii Oronsanye jẹ atọka si ifarajin aarẹ lati ṣe pẹlẹ pẹlu isuna ati isakoso nípa ayẹwo finifini awọn ileeṣẹ ati ẹka ijọba. O ni fifi ontẹ jan abajade iwadii Oronsanye ti wọn ṣiṣẹ finifini lori rẹ waye ki kudiẹ kudiẹ kankan ma wa nibi awọn iṣẹ pataki. O fikun pe ijọba fẹ gbe igbesẹ yi ki wọn baa le mojuto awọn ohun tó ṣe pataki fun araalu ṣaaju ohun gbogbo Lojuna lati ṣatunto bi ijọba ṣe n ṣiṣẹ, Aarẹ Bọla Ahmẹd Tinubu ti buwọ lu abajade igbimọ ti Stephen Oronsaye daba, eyi to sọ nipa bi wọn yoo da awọn ileeṣẹ ijọba kan papọ mọra wọn. Nibi ipade igbimọ iṣakoso ti Aarẹ Tinubu jẹ alaga rẹ lọjọ Ajẹ, Mọnde to kọja lo ti sọ pe awọn bẹrẹ amulo naa. Minisita fọrọ eto iroyin and ilanilọyẹ, Mohammed Idris naa si jẹ ko di mimọ fun awọn akọroyin Aso-Rock niluu Abuja. Idris nigba to n sọrọ, sọ pe “Ninu igboya lonii, ijọba yii labẹ iṣakoso Aarẹ Bọla Ahmẹd Tinubu ti sọ pe oun nifẹẹ si abajade igbimọ Oransaye, ati pe wọn yoo bẹrẹ sii ṣamulo rẹ lai fi akoko ṣofo. “Ni bayii, ohun ti eyi tunmọ si ni pe ọpọ awọn ileeṣẹ ati ajọ ijọba, to fi mọ awọn ẹka ileeṣẹ ijọba ni wọn yoo da papọ soju kan, ti wọn yoo si parapọ. “Awọn kan ti mọ, a ti ṣe awọn kan, a si ti yọ awọn kan kuro. Awọn miran lati gbe lọ si ibomiran nibi ti ijọba ti lero wi pe wọn yoo ti wulo daadaa."
Tinubu yan Dangote, Elemelu, Soludo sí ìgbìmọ̀ tí yóò ṣe àtúnṣe ètò ọrọ̀ ajé Nàìjíríà,Lojuna lati mu ilọsiwaju ati idagbasoke ba eto ọrọ aje Naijiria, Aarẹ Bọla Ahmẹd Tinubu ti kede igbimọ oludamọran onibẹta sita. Aarẹ Tinubu ni lara awọn eto lati jẹ ki eto ọrọ aje Naijiria wa loju kan ṣoṣo, ko si ye e foniku-fọla dide mọ. Igbimọ naa lo kun fun awọn aṣoju latio ijọba apapọ, ipinlẹ ati awọn ileeṣẹ aladani ti wọn peju sibi ipade to waye nile agbara, Aso Rock l’Abuja lọjọ Aiku, to kọja yii. Nigba to n sọrọ, Aarẹ Tinubu ni; “A n ṣe awọn ohun to tọ lati ji eto ọrọ aje wa pada saye. Gẹgẹ bi mo ṣe sọ lọpọ igba, awọn ọmọ orileede yii nikan la ni lati tẹ lọrun. “Ati pe wọn jẹ wa logun. Lati ori awọn akẹkọọ, awọn iya, awọn baba, awọn agbẹ ati awọn olokoowo. “Bi a ṣe n jẹ ko ye ara wa pe inu odo kan naa ni gbogbo ti maa pọn omi mu, a ti n wa awọn afikun ọna miran lati ṣe iranwọ fun awọn ọmọ Naijiria to ku diẹ kato fun, ka si fun wọn ni ireti ati ifọkanbalẹ pe eto ọrọ aje wa ti n ji pada. “Kii ṣe ohun ti a n sọ ni pe a ni gbogbo idahun si ọna abayọ, ṣugbọn ki wọn ba a bu ẹnu atẹ lu wa wi pe a ko gbe igbesẹ rara.” Lara awọn igbimọ naa lati ileeṣẹ aladani ni; Aliko Dangote; alaga BUA, Abdulsamad Rabiu; gomina CBN tẹlẹ, Gomina Chukwuma Soludo tipinlẹ Anambra ati awọn miran. Nigba to n bawọn akọroyin sọrọ lẹyin ipade naa, Dangote jẹ ko di mimọ pe lori eto ọrọ aje, aabo fun ounjẹ ati dida iṣẹ silẹ ni igbimọ ọhun wa fun. Dangote ni igbimọ naa yoo ṣagbeyẹwo gbogbo ohun to n fa awọn iṣoro ati ipenija wọnyi, ti wọn yoo si wa ọna abayọ sii Bakan naa, Soludo ninu ọrọ rẹ ṣalaye pe awọn yoo maa ṣe ipade loore-koore lati gbe awọn ọna abayọ kalẹ fun aarẹ.
"Mi ò ní tọrọ àforíjì lọ́wọ́ ẹnikẹ́ni lórí èrò láti sún ètò ìdìbò sípò Ààrẹ síwájú,Ààrẹ orílẹ̀ èdè Senegal, Macky Sall ti ní òun kò kábàámọ̀ kankan pé òun gbèrò láti sún ètò ìdìbò sípò Ààrẹ orílẹ̀ èdè náà síwájú. Nígbà tó ń bá ikọ̀ ìròyìn BBC sọ̀rọ̀, Sall ní òun kò déédé pinnu láti sún ètò ìdìbò náà síwájú, pé ìfẹnukò àwọn alẹ́nulọ́rọ̀ lórí ètò ìdìbò náà ni ìpinnu náà. Ìgbésẹ̀ yìí ló ti ń fa ìfẹ̀hónúhàn káàkiri orílẹ̀ èdè Senegal. ""Mi ò ní tọrọ àforíjì lọ́wọ́ ẹnikẹ́ni. Mi ò ṣe ohun tó burú. Mò ń bá a yín sọ̀rọ̀ gẹ́gẹ́ bí Ààrẹ, gbogbo ìgbésẹ̀ tí mo gbé ló wà ní ìbámu pẹ̀lú òfin àti ìlànà orílẹ̀ èdè wa,"" Ààrẹ Macky Sall sọ. Èrò Ààrẹ láti fi ọjọ́ kún ọjọ́ tí ètò ìdìbò náà, èyí tó fa ìfẹ̀hónúhàn tó lágbára, ni ilé ẹjọ́ tó ga jùlọ ní orílẹ̀ èdè náà yí padà. Ní ọjọ́ Àìkú, ọjọ́ Kẹrìnlélógún, oṣù Kẹta ni ètò ìdìbò náà yóò wáyé lẹ́yìn tí èrò láti sun sí oṣù Kejìlá ọdún kò kẹ́sẹ járí. Àwọn lámèyítọ́ ń fẹ̀sùn kan Ààrẹ Sall pé ó fẹ́ fi ọgbọ́n sún sáà rẹ̀ lórí ipò síwájú si ni. Àmọ́ Sall tẹnu mọ pé òun kò ní lo ọjọ́ kan lékún sáà òun kódà bí kò bá sí ẹni tó jáwé olúborí níbi ètò ìdìbò tí yóò wáyé lọ́jọ́ Àìkú. Ní ọ̀sẹ̀ tó kọjá ni olórí ẹgbẹ́ alátakò, Ousmane Sonko àti olùdíje sípò Ààrẹ ní ẹgbẹ́ òṣèlú rẹ̀, Bassirou Diomaye Faye jáde kúrò ní ẹ̀wọ̀n lẹ́yìn tí iléeṣẹ́ Ààrẹ bojú àánú wò wọ́n. Sall jiyàn pé ẹ̀sùn tí wọ́n fi kàn Sonko àti Faye, tó gbé wọn dé ọgbà ẹ̀wọ̀n ní ọ̀rọ̀ òṣèlú nínú. Ààrẹ Sall ń fi ipò sílẹ̀ lẹ́yìn tó lo sáà méjì ní ọ́fíìsì gẹ́gẹ́ bí Ààrẹ. Amadou Ba, ẹni ọdún méjìlélọ́gọ́ta ni ẹgbẹ́ òṣèlú rẹ̀, Benno Bokk Yakaar (BBY) fà kalẹ̀ láti fi rọ́pò Sall."
Gowon ní kí àwọn ọmọ Nàíjíríà ṣe sùúrù fún Ààrẹ Tinubu,Olori orileede Naijiria tẹlẹri, Yakubu Gowon ti gba gbogbo araalu lati tubọ ṣe suuru fun Aarẹ Bọla Ahmẹd Tinubu lori awọn ohun to n ṣẹlẹ kaakiri. Yakubu Gowon lo parọwa yii lasiko to lọ ṣe abẹwo si Aarẹ Tinubu nile agbara, Aso Rock to wa niluu Abuja laipẹ yi. Gowon nigba to n ba awọn akọroyin sọrọ lẹyin ipade ikọkọ toun pẹlu Tinubu ṣe, jẹ ko di mimọ pe o ti ya ju fun aarẹ lati tete ṣe aṣeyọri nla laarin oṣu mẹjọ to de ipo. Bakan naa lo ni oun ti sọ fun Tinubu lati ma ṣe ariwo ti awọn ọmọ Naijiria n pa, ati bi wọn ṣe n bu ẹnu atẹ lu, sibẹ o ni ijọba n sa ipa rẹ lati le yọ orileede yii kuro ninu iṣoro. “Mo ro pe ijọba n gbiyanju agbara rẹ lati yọ orileede yii kuro ninu iṣoro, ṣugbọn ni ti awọn ọmọ Naijiria, ẹ ma mikan, wọn le maa bu ẹnu atẹ lu ẹ. “Awọn to wa nita mọ ju ohun ti a mọ lọ. Mo lero wi pe niṣe lo yẹ ki awọn ọmọ Naijiria fun aarẹ ni asiko lati mu ohun gbogbo bọ sipo. “O ti ya ju lati maa reti esi rere lasiko yii, eyii ni erongba temi.” Bakan naa, siwaju sii ni Gowon to jẹ ọkan lara awọn agba ati oludasilẹ ajọ idagbasoke ilẹ Iwọ-Oorun Afrika, ti a mọ si Economic Community of West Africa (ECOWAS), sọ pataki idi to fi lọ ki Aarẹ Tinubu. O ni anfaani nla lo jẹ foun pe Tinubu gba oun laaye lati lọ kii ni Aso Rock, ti awọn si jọ sọrọ to nii ṣe pẹlu itẹsiwaju Naijiria. “Anfaani lo jẹ, wi pe ni asiko yii, Tinubu fun mi ni anfaani lati fojuriju pẹlu ẹ lati sọ oriṣiriṣi ọrọ, paapaa julọ nipa awọn ohun to n ṣẹlẹ ninu ajọ ẹgbẹ ECOWAS lasiko yii, ti mo ro pe o yẹ ko ni iyanju. “Ati pe bi mo tun ṣe jẹ ẹnikan to ṣẹku ninu awọn oludasilẹ ECOWAS, mo lero wi pe o yẹ ki n sọ awọn igbesẹ ti wọn lẹ ṣe lati pana wahala to n jẹyọ. “Lara awọn ohun pataki to gbe mi wa ri aarẹ ree, ti a si jọ ni asọyepọ to lọ daadaa.” Ileeṣẹ Banki to n ri si idagbasoke Afrika ṣe ikilọ pe bi ọwọngogo se gbode ni awọn orilẹede Afrika paapa lorilẹede Naijiria, le fa ọpọlọpọ rogbodiyan. AfDB gba awọn orilẹede ni amọran lati gbe igbesẹ ni kiakia eyi ti yoo gbegi dena ewu to wa ni iwaju wọn, ti ara yoo si tu araalu. Iṣoro ọwọngogo ounjẹ yii fa iwọde ni ipinlẹ Oyo, Niger ati Eko lorilẹede Naijiria, Orilẹede Naijiria n koju ọpọlọpọ wahala lẹyin ti ijọba yọ owo iranwọ epo bẹntirool ati bi kudiẹkudiẹ se ba owo naira. Saaju, ijọba ti gbe awọn igbesẹ kan lati mu nnkan rọrun fun araalu - wọn gbe ounjẹ sita, wọn ba awọn ontaja irẹsi ati awọn ọIọja ti wọn ko ounjẹ wọle lati di iye owo ti wọn ta ku. Pẹlu gbogbo eyi, Iṣoro ti awọn ọmọ Naijiria n koju n peleke si ni. Ẹgbẹ oṣelu alatako lorilẹede Naijiria – PDP ti sọ fun Aarẹ Tinubu lati kọwe fipo silẹ ti ko ba le wa oju tu si iṣoro ti orilẹede Naijiria n koju lẹyin to yọ owo epo bẹnitirool. Ọjọgbọn Garba Ibrahimb Sheka, onimọ nipa ọrọ aje lorilẹede Naijiria, ni ipo ti Naijiria wa bayii lo jẹ ipo wahala nitori naa ni owo se n gun ounjẹ lojojumọ. O ni owo n to n wọle ko pọ rara, awọn osisẹ ko ri afikun owo oṣu sugbọn ọwọngogo n peleke si, ti isẹ si n ba awọn araalu ja. Gẹgẹ bi o ṣe salaye,”Awọn eeyan to ni awọn owo lọwọ gan lasiko yii ko si iyatọ lara gbogbo wa.” Nigba to n sọrọ, Oni Abubakar Aliyu ni iwọde to n waye ni awọn apa ibi kan lorilẹede Naijiria ti fihan pe ijọba ni lati gbe igbesé. O wa ran Aarẹ Tinubu leti pe iwọde lori ọwọngogo burẹdi lo gba ipo agbara lọwọ Al-Bashir ni orilẹede Sudan. Onimọ naa sọ pe airi ounjẹ jẹ yii jẹ iṣoro nla fun gbogbo araalu. Bakan naa o tun ran Aarẹ Tinubu leti ko ranti ileri to se fun awọn araalu saaju ko to bọ sipo pe yoo pese isẹ , fowokun owo oṣu awọn osisẹ sugbọn nnkan ti yiwọ bayii, Aliyu ni ọna meji ni Aarẹ le gba lati mu igbe aye rọrun fun araalu. Onimọ naa ti Tinubu lati jade, sọ fun awọn araalu pe ounjẹ yoo wole lati oke okun, ti yoo si de ọdọ awọn araalu. Ọgbọn Garba Sheka ni bi ijọba se ti ẹnu ibode pa jẹ ọkan lara ohun to sokunfa rogbodiyan yii nitori awọn agbẹ Naijiria ko le gbin irẹsi ti yoo to fun awọn araalu. O wa rọ ijọba lati gbe igbesẹ lori sisi ẹnu ibode lati fun ounjẹ ni anfani lati wọle si ọdọ awọn araalu. Abubakar Aliyu  ni bi ijọba se n igbiyanju lati yọwọ ninu iranwọ to n pese se akoba pupọ fun eto ọrọ aje nitori asiko ti ijọba nilo lati se agbatẹrun awọn ẹka yii ree. Nibi ọsẹ kan sẹyin ni Ijọba kede pe oun fẹ yọ owo iranwọ ina mọnamọna bi pe o n gba ọpọlọpọ owo lapo ijọba. Aliyu ni ti ijọba ba fẹ mu igbe aye rọrun, wọn i lati tẹsiwaju ninu sisan owo iranwọ ina mọnamọna, pese owo iranwọ fun ounjẹ, mu adikun ba owo ori ti awọn to n ko ounjẹ wọlw san. Dokita Shamsudden Muhammad ti ile ẹkọ fasiti Bayero niluu Kano ni igbesẹ akọkọ ti ijọba ni lati gbe ti wọn ba fẹ ki ilu rọrun fun awọn araalu ni lati mu adikun ba iye owo ti wọn n lo lati se ijọba. “O nira fun talaka lati wa ni ipo yii, ki awọn oloṣelu si ma rin irinajo kiri pẹli owo ijọba ninu ọkọ bọgini. “Ko ki i n se owo kekere ni wọn fi n tun awọn ọkọ yii ṣe ati ti wọn n fi a epo rọọbi si”, o salaye Dokita Shamsudden Muhammed ni “Ibi ti eeyan ba gba lọ soke, ni yoo gba pada. Gẹgẹ bi o ṣe salaye, o ni gbogbo ilana ati igbesẹ ijọba lo da wahala yii silẹ paapa yiyọ owo iranwọ ati jija owo naira walẹ. O ni ti ijọba ba fẹ wa ojutu si iṣoro to wa nilẹ yii, awọn igbesẹ ati ilana ti ijọba gbe kalé nilo atunse. “To si n jẹ pe ohun ti a ta lo sọ bi owo naira yoo se jẹ, owo naira ko le dọgba laye.” Abubakar ni ijọba ni lati wọ ẹyin ti ibi ti wọn ti n bọ nitori o debi pe igbesẹ ati ilana ti wọn gbe kalẹ ko ipa kankan. O ni fun apẹẹrẹ ki ijọba da owo iranwọ epo bẹnitirool pada, eyi to ni yoo mu idikun ba inira ti awọn araalu n koju lasiko yii. Dokita Shamsudden ni “ Nigba ti mo ni ki owo iranwọ epo pada, awọn eeyan kan ro pe mo n jawọn. Wọn ni ibo ni owo na waa? “Ko si nnkan to le mu rọrun ba awọn araaly ayafi ki wọn da owo iranwọ pada.” Ọgbọn Sheka naa pẹlu Dokita Shamsudden pe owo iranwọ yoo mu irọrun ba awọn araalu lasiko ti nnkan nira yii. Abubakar Aliyu ni “ Ko ki n ṣe koko pe ki wọn da owo iranwọ epo sugbọn wọn le da pada fun igba diẹ.
"Àsìkò ti tó láti pín ìjọba Nàìjíríà, tó bá máa yanjú ìṣòro wa- Wole Soyinka,Agba onkọwe Ọjọgbọn Wole Soyinka tí pe fun pinpin ìjọba lorilẹede Naijiria lati jẹ ki onikaluku gbajumọ idagbasoke to kan wọn. Soyinka sọ eyi nigba to sọrọ níbi ayẹyẹ Aadọta ọdun ileeṣẹ iroyin The Punch, o ni ọrọ atunto ilu ni ko ti ṣe anfani kankan fun orilẹede Naijiria. ""Ọrọ atunto ilu ni itumọ rẹ yatọ fun onikaluku sugbọn eyi ti a mọ yii ni ko ṣe anfani kankan fun wa boya nípa eto ọrọ aje tabi idagbasoke."" Soyinka tẹsiwaju pe pinpin ìjọba nìkan ọna abayọ si ọwọngogo ounjẹ to gbode lorilẹede Naijiria. O ni gbogbo ipade atunto ilu to ti waye tẹlẹ lorilẹede Naijiria lo jẹ ìtanjẹ lasan, ti ko si se anfani kankan. Soyinka tẹsiwaju pe ẹka ìjọba pata gbọdọ dẹkun riri awọn araalu gẹgẹ omugọ lati tí fi le tẹfẹ arawọn ati jẹ ki araalu jina si ìjọba. Soyinka o ṣeese koko ki ìjọba sumọ pẹkipẹki si araalu. ""Asiko ti to fun ijọba lati dẹkun gbigbe wa rin irinajo lati le jẹ ki ijọba sumọ awọn araalu. ""A o fẹ ki orilẹede Naijiria tu sugbọn o ti n tu labẹ lẹ. Ẹ jẹ ki orilẹede tu, kí awọn eeyan sì wa. N ko fẹran ọrọ atunto ilu rara. ""Oye ye awọn oloselu tí wọn ko ba si ni ipo sugbọn wọn yipada ti wọn ba de ìjọba. Nkankan naa ni pẹlu atunto ilu ti a n sọ yii. Asiko ti to lati se ayẹwo sì. O tẹsiwaju wa pinpin ìjọba ni ọna abayọ fun idagbasoke lorilẹede Naijiria. ""Awọn oloselu mọ anfani pinpin ìjọba yii sugbọn wọn yoo kọyin si ipe naa ti wọn ba depo."" Soyinka ni pinpin ìjọba yoo agbara sumọ araalu tí ayipada rere yoo si jẹ yọ nipasẹ idagbasoke."
Kò sí ohun tó lè dá ìfẹ̀hónúhàn wa dúró – NLC sọ fún àjọ ọ̀tẹlẹ̀múyẹ́,Ẹgbẹ awọn oṣiṣẹ lorileede Naijiria, Nigeria Labour Congress (NLC) ti sọ pe ko si ohun to le da ifẹhonuhan ti awọn n palẹmọ rẹ kaakiri orileede yii duro. Wọn ni ikilọ ti ajọ ọtẹlẹmuyẹ orileede yii n ṣe wi pe ki awọn fi ifẹhonuhan naa ti sẹgbẹ kan ko le ṣeeṣe lasiko ọwọngogo yii. Ṣaaju asiko yii ni ajọ ọtẹlẹmuyẹ, DSS ti rọ ẹgbẹ NLC lati so ifẹhonuhan ti wọn fẹẹ ṣe rọ fungba diẹ, pẹlu erongba lati gba alaafia laaye. Ọjọ Aje, ọsẹ yii ni ẹgbẹ oṣiṣẹ ti bẹrẹ sii sọ fun awọn ọmọ ẹgbẹ wọn kaakiri Naijiria lati maa gbaradi fun ifẹhonuhan ti yoo waye lọjọ kẹtadinlọgbọn ati ọjọ kejidinlọgbọn, oṣu keji ọdun ti a wa yii lori ọwọngogo ounjẹ to gbode. Peter Afunanya to jẹ agbẹnusọ ileeṣẹ ọtẹlẹmuytẹ nigba to n sọrọ l’Ọjọru sọ pe ki ẹgbẹ NLC wa ọna miran bii jijo papọ pẹlu ijọba lati jiroro dipo ki wọn bẹrẹ ifẹhonuhan to ṣee ṣe ko ja si ibi ti ẹnikẹni ko lero. Sibẹ, Aarẹ gbẹ NLC, Joe Ajaero ninu atẹjade to buwọ lu nirọlẹ Ọjọru jẹ ko di mimọ pe ko si ohun to le da erongba awọn lati ṣe ifẹhonuhan duro. Ajaero sọ pe ki lo n da ajọ DSS duro lati f’ofin gbe gbogbo awọn to n gbero lati dabaru eto ifẹhonuhan alalaafia ti awọn fẹẹ ṣe. “O ya wa lẹnu pupọ lati ri ọrọ amọran ti a ko nilo gba lati ọdọ ajọ ọtẹlẹmuyẹ, DSS wi pe ka wọgile ifẹhonuhan ti a n gbero rẹ lori ọwọngogo ounjẹ ati igbe aye to le koko, pẹlu iya to pọ niluu, to fi mọ bi iṣẹ ati oṣi ṣe n gbilẹ si, ti owo naira si ti di ọwọngogo si dọla. “Gẹgẹ bi DSS ṣe sọ, wọn ni ka ‘wọgile ifẹhonuhan nitori alaafia’, pẹlu ero wi pe ifẹhonuhan naa yoo da wahala silẹ tabi mu ipa danu, koda pẹlu akọsilẹ ifẹhonuhan alalaafia loriṣiriṣi ti a ti ṣe. “O n ya wa lẹnu lori ipa ti ajọ DSS n ko funra rẹ lati jẹ agbẹnusọ ijọba. “Bakan naa lo tun n ya lẹnu pe ajọ DSS mọ awọn kan ti wọn n gbero lati lo anfaani ifẹhonuhan yii lati fi da wahala nls silẹ, ki wọn si gbe e gba ọna ti awọn ko fẹ, sibẹ wọn ko tii bẹrẹ igbesẹ lati lọ fi ofin gbe gbogbo wọn.” Ajaero ni awọn ko nii gba ohun ti ajọ DSS sọ, nitori pe ifẹhonuhan alalaafia lawọn yoo ṣe gẹgẹ bi eyi ti wọn ti n ṣe tẹlẹ, ti ko si mu jagidijagan dani. “A fẹẹ jẹ ki ajọ naa mọ pe ifẹ, iṣọkan ati alaafia jẹ awa logun ju ohunkohun lọ, ti a si ni orukọ rere, a ko nii ṣe ohun to le da agbara tabi eto aabo orileede yii ru. “Lẹyin ohun ti a sọ yii, a ko nii jẹ ki orukọ wa bajẹ tabi ka purọ mọ ajọ ọtẹlẹmuyẹ. Ifẹhonuhan alaafia ni a fẹẹ ṣe lodi si igbe aye ọwọngogo to n ṣẹlẹ si gbogbo araalu, ti ko si yọ awọn oṣiṣẹ ajọ ọtẹlẹmuyẹ sẹyin. “A ko le kawọ gbera ka si maa ṣe bi ẹni pe ohun gbogbo n lọ deedee. Igbimọpọ buruku ti itan ko nii forijin wa ni.”
"Tinubu, a kò fọkàn balẹ̀ mọ, ìlérí tí o ṣe fún wa kọ́ rèé, ebi ń pa wá - Olùwọ́de n‘Ibadan,Ogunlọgọ awọn eeyan niluu Ibadan lo tu sita lati ṣe iwọde eyi ti wọn n fi tako bi ọwọngogo ounjẹ ṣe gbode lorilẹede Naijiria. Bẹẹ ba gbagbe, irufẹ iwọde yii lo ti waye ni awọn ipinlẹ bii Niger ati Kano ninu oṣu yii. Agbegbe Mokola niluu Ibadan ni iwọde naa ti bẹrẹ, ti wọn si lọ si awọn agbegbe mii lati jẹ ki ohun wọn de oke lọdọ Ijọba. Ariwo ebi n pa wa ni ọpọ awọn araalu mu bọ ẹnu, ti wọn si n naka abuku si Aarẹ Bola Tinubu pe ileri to ṣe saaju eto idibo fun awọn araalu kọ lo n mu wa si imusẹ yii. Bakan naa ni wọn jẹ ko ye ijọba pe awọn ko le fọkanbalẹ mọ nitori ebi ti fẹ se awọn lese ni ilu. Ileeṣẹ BBC News Yoruba bọ si igboro ilu Ibadan lati tọpinpin iwọde naa, ti a si bawọn araalu sọrọ lori ohun to jẹ isoro wọn. Ọkan lara awọn olufẹhonuhan to ba wa sọrọ, salaye pe gbogbo igbesẹ ijọba Tinubu lo mu inira dani, ti ko si gba ibi kankan tẹ araalu lọrun. “Ijọba ti a dibo fun, ti wọn se ileri fun wa pe awọn yoo ran wa lọwọ, pe inu wa yoo dun sugbọn o ṣe ni laanu pe lati igba ti ijọba yii ti bọ sori aleefa ni inira, ebi, airijẹ ti ba araalu. “Nitori eyi ni a fi bọ sita lati jẹ ki wọn mọ pe ebi wa ni ilu. “Ijọba lo ni awọn fẹ gbe ilana wa, wọn gbe ilana tuntun bayii ni ara ni wa. “Osisẹ ijọba ni mi, mo wa ni ipele kejila, nigba ti Baba mi wa ni ipele kẹwaa, o ti n gbe nnkan rere ṣe sugbọn emi ti mo wa ni ipele kejila, n ko ni nnkan ti mo le tọka si."" Olufẹhonuhan mii to ba wa sọrọ ni gbogbo ounjẹ pata lo ti gbe owo lori, ti ara si n ni gbogbo araalu lasiko ijọba yii. O fẹsun kan ijọba pe lasiko ti wọn ṣe iponlogo, wọn ko sọ pe ibi yoo se ri ree, ti wọn ko si le fọkan balẹ mọ Saaju iwọde to fẹ waye niluu Ibadan, to jẹ olu ilu ipinlẹ Oyo lonii, Ojọ Aje, ọjọ kọkandinlọgbọn oṣu keji ọdun 2024 lori eto ọrọ aje to mẹyẹ ati inira ti awọn araalu n koju. Iwọde naa ni o fẹ waye ni agbegbe Mokola niluu Ibadan, ni bi ti ọpọ awọn olufẹhonuhan yoo ti pade. Eyi lo n waye lẹyin iwọde lori inira ti awọn araalu n koju nipa ọwọngogo ounjẹ to ti waye ni awọn ipinlẹ bi Kano, Minna ati awọn mii lori inira ti yiyọ owo iranwọ epo bẹntirool da silẹ lorilẹede Naijiria. Amọ ileeṣẹ ọlọpaa ti ṣe ikilọ pe awọn ko ni fi aye gba iwọde ti too da eto alaafia ilu laamu. Ninu atẹjade ti agbẹnusọ Ileeṣẹ Ọlọpaa, Adewale Osifeso fi lede, o se ikilọ fun awọn araalu, paapaa awọn olugbe ipinlẹ Oyo pe awọn ko ni fi aye silẹ fun rogbodiyan lati bẹ silẹ lasiko iwọde NLC ati TUC. Ileeṣẹ ọlọpaa Oyo ni awọn bu ọwọ fun ẹtọ araalu to ni wọn ni anfani l;ati ṣe iwọde  sugbọn eyi gbọdọ waye ni ilana ti ofin ilu gba kalẹ. Bakan naa ni wọn jẹ ko di mimọ pe awọn ko ti gbọ nkankan lati ẹnu ẹgbẹ oṣisẹ nipa iwọde ti wọn fẹ se. Ileeṣẹ Ọlọpaa wa rọ obi ati alagbatọ lati kilọ fun awọn ọmọ wọn lati ma fi aye silẹ fun awọn janduku lati ya wọn lo fi da alaafia ilu laamu. “Ileeṣẹ ọlọpaa ipinlẹ Oyo bu ọwọ fun eto awọn araalu lati se iwọde alaalafia sugbọn o ṣe koko  ko waye ni ilana to ba ofin mu. “O se koko ki awọn eeyan to n gbero iwọde yii mọ pe o ṣeeṣe ki awọn janduku darapọ mọ wọn."" Ileeṣẹ Ọlọpaa lorilẹede Naijiria ti jẹ ko di mimọ pe awọn ko ni fi aye gba rogbodiyan kankan lasiko Ti iwọde ọlọjọ meji ti ẹgbẹ osisẹ lorilẹede Naijiria n gbero lati se fi tako iṣoro ọwọngogo to gbode ati bi inira se ba awọn ọmọ Naijiria. Ikilọ yii lo jade sita lẹyin ti Ileeṣẹ banki AfDB kede pe ọwọngogo owo iye epo ni Naijiria, Ethiopia, Angola ati Kenya le fa ọpọlọpọ wahala ni abẹle. Kọmisana fun ileeṣẹ ọlọpaa nipinlẹ Eko, Adegoke Fayoade ti ṣe ipade pẹlu awọn olori ẹgbẹ osisẹ ti ọrọ kan. Agbẹnusọ Ileeṣẹ Ọlọpaa nipinlẹ Eko, Benjamin Hundeyin sọ fun ileeṣẹ iroyin abẹle pe awọn ẹgbẹ osisẹ ti fi da awọn loju pe iwọde naa yoo waye ni ilana to ba ofin mu. O fikun pe ikọ ileeṣẹ ọlọpaa yoo wa nilẹ lati ri pe iwọde naa waye ni ilana ti ofin gbe kalẹ. “A ko ni ibẹru. Kọmisana ti ṣe ipade pọ pẹlu ẹgbẹ osisẹ NLC ati TUC, ti a si ni idaniloju pe ko ni si wahala, Bakan naa, Kọmisana fun Ileeṣẹ ọlọpaa nipinlẹ Ogun, Abiodun Alamutu ni oun yoo se ipade pọ pẹlu awọn olori ẹgbẹ osisẹ lọjọ Aje lori Iwọde ti wọn gbero lati se. Alamutu ni eyi ni lati ri pe Ẹgbẹ osisẹ ati ileeṣẹ ọlọpaa wa loju ọna kana lati ri pe awọn janduku ko gba iwọde naa mọ wọn lọwọ."
Àlàyé rèé lórí ìdí tí ìfẹ̀hónúhàn Ibadan, Kano àti Kogi fi peléke,Ọpọ araalu ni ko le ra ounjẹ mọ latari ọwọngogo to gbode kan ni Naijiira, eyii si ti n fa ifẹhonuhan lawọn ilu kan. Lootọ ni kii ṣe Naijiria ni nnkan ti le koko, amọ ti Naijiria tun le kenka latari owo iranwọ ori epo bẹntiro ti Aarẹ Bola Tinubu fopin si lọdun to kọja. Yatọ si owo iranwọ epo ti Aarẹ yọ, agbara owo naira tun n fi ojojumọ ja silẹ, eyii to n mu ki nnkan wọn si lojojumọ. Ni Naijiria lonii, ti eeyan ba ra nnkan ni naira mẹwaa, iye ti wọn n ta nnkan naa le ti di naira mẹẹdogun tabi ogun naira lọjọ keji. Ebi ọpagba to n pa araalu ni eredi pato ti inu awọn ọmọ Naijiria ko ṣe dun si ijọba lasiko yii. Lẹnu ọjọ mẹta yii ni awọn eeyan tu si igboro nipinlẹ Niger, Kano, Kogi ati ilu Ibadan, nipinlẹ Oyo, nibi ti wọn ti ke si ijọba lati wa ojutu si ebi to n pa araalu lasiko yii. Lọsẹ to kọja, ajọ oluṣiro Naijiria, NBS, sọ pe nnkan ti wọn si ni ida 29.9%. Fun apẹrẹ, iye ti wọn ta buredi tẹlẹ ni ₦500, bayii burẹdi ti di ₦1,500 laarin ọdun kan. Awọn ounjẹ mii bii ẹyin, ẹja, irẹsi, epo pupa, ororo, gari ati bẹẹ bẹẹ lọ lo ti gbowo lori. Iwọn irẹsi 50kg ti fo soke lati ₦35,000 si ₦75,000. Ẹgbẹ awọn oṣiṣẹ, NLC, ti fun ijọba apapọ ni ọjọ mẹrinla lati wa ojutu si iṣororo naa, bi bẹẹ kọ, o ni wọde nla nbọ lọna. Ẹwẹ, banki idagbasoke ilẹ Afrika, AfBD ti kede pe o ṣeeṣe ki rogbodiyan waye lorilẹ-ede Naijiria, to fi mọ Ethiopia, Angola ati Kenya, latari ọwọngogo owo epo ati ounjẹ laarin ilu. Awọn fidio ori ẹrọ ibanidọrẹ ti ṣafihan bi awọn eeyan ṣe n pin ounjẹ jẹ bayii. Fidio kan tilẹ ṣafihan bi obinrin kan ṣe pin ẹja kan ṣoṣo si ọna mẹsan an ko le kari awọn ẹbi rẹ. Igbakeji Aarẹ, Kashim Shettima ti kede ajọ kan ti yoo maa ṣakoso iye owo ti wọn n ta ounjẹ. Ijọba apapọ tun ti paṣẹ ki wọn da ounjẹ ti iye rẹ to ẹgbẹrun mejilogoji tọọnu saarin ilu ki awọn eeyan le ri ounjẹ ra. Awọn ileeṣẹ kan ti din iye ọjọ ti awọn oṣiṣẹ wọn yoo maa lọ si ibiṣẹ laarin ọsẹ ku. Bẹẹ lawọn ileeṣe mii ti ṣe afikun iye owo oṣu oṣiṣe wọn ni ida 50%.
Ààrẹ Tinubu yóò ṣe ìfilọ́lẹ̀ ojú òpó reluwé tuntun ní ìpínlẹ̀ Èkó,Ipinlẹ Eko yoo gbalejo aarẹ orileede Naijiria Bola Ahmed Tinubu ti yoo ṣe ifilọlẹ oju opo reluwee tuntun mii. LỌjọbọ yi ni aarẹ yoo balẹ si ipinlẹ to ti fi ọpọ ọdun jẹ Gomina lati wa sefilọlẹ reluwe to lọwọ ninu ìpìlẹ rẹ. Kọmisana  eto iroyin sí Gomina ipinlẹ Eko,Gbenga Omotosho salaye pe abala kini akanṣe eto reluwee yi lati Agbado n'ipinlẹ Ogun yoo k'ero titi de Oyingbo laarin gbungbun Eko. O salaye pe ti reluwe yi ba bẹrẹ iṣẹ lẹkunrẹrẹ igba mẹtadinlọgoji ni yoo fi ma gbe ero ti o si le ko to ẹgbẹrun lọna ẹẹdẹgbẹta eeyan lojumọ. Ifilọlẹ yí yoo mu ki iye reluwe aarin ilu ti ijọba ipinlẹ Eko pe meji. Akọkọ reluwe ijọba taa mọ si Blue Line n gbero lati Marina de Mile 2. Ibudo iduro ja ero mẹjọ ni oju opo Red Line yi ni : Agbado, Iju, Agege, Ikeja, Oshodi, Mushin, Yaba ati Oyingbo. Ṣaaju ni Aarẹ Tinubu ti sabẹwo sí ipinlẹ Ondo lori irinajo ọlọjọ meji to ṣe si awọn ipinlẹ iwọ oorun Guusu Naijiria. Nibi abẹwo naa o kan si awọn olori ẹgbẹ itẹsiwaju Yorùbá , Afenifere to si tun kan si idile Gomina ana ni Ondo Rotimi Akeredolu lati bawọn kẹdun ipapoda rẹ.
Ààrẹ Tinubu pàṣẹ kí Mínísítà Betta Edu  lọ rọ́ọ́kún nílé lórí ẹ̀sùn màgòmágó  ₦550m,Aarẹ orileede Naijiria Bola Tinubu ti pa lasẹ pe ki Minisita feto iboju aanu wo araalu,Dr Betta Edu lọ rọọkun nile titi ti iwadii yoo fi pari lori ẹsun ti wọn fi kan an. Agbẹnusọ aarẹ Ajuri Ngelale lo fi ọrọ yi sita lorukọ aarẹ ninu atẹjade kan lọjọ Aje. ﻿O ni aarẹ gbe igbesẹ yi ki ajọ to n gbogun ti iwa jẹgudujẹra Efcc le ṣe iwadii ẹkunrẹrẹ lori ẹsun ti wọn fi kan an yi. Minisita Betta Edu sọ pe oun ko lọwọ ninu makaruru kankan ati pe awọn to fẹ ba orukọ oun jẹ lo wa nidi ọrọ yi. Jakejado Naijiria ni ariwo ti pọ lori ẹsun yi t'awọn eeyan si ti n foju sọna lati mọ igbesẹ ti ààrẹ fẹ gbe lori ọrọ yi. Ẹsun﻿ ti wọn fi kan Minisita naa da lori fifi ọna ti lodi si ofin  f'asẹ si sisan owó sinu akoto ọlọdani. Iye owo naa si jẹ ₦585.189m ti wọn ni Minisita  Betty Edu san sinu akoto owo Bridget Mojisola Oniyelu kan. ﻿Lati ilẹ naa ni awọn araalu ti n sọ pe ohun tó tọ ni ki aarẹ pàṣẹ ki Minisita rẹ yẹra si ẹgbẹ kan ki iwadii to poju owo baa le waye.﻿ Awọn onwoye Naijiria ri ìṣẹlẹ ẹsun ti wọn fi kan Minisita yi gẹgẹ bi idanwo lati le mọ iru iha ti ijọba aarẹ Bola Tinubu kọ si ajẹbanu. Ati alatako ati ẹni ti ko tiẹ jẹ ọmọ ẹgbẹ oṣelu lo n fi ọkan ba ìṣẹlẹ bọ lati le mọ ibi ti yoo kangu si. ﻿Farouk Kperogi to jẹ afi gege dara ati onwoye ti sọ ni nkan bi ọjọ meloo kan sẹyin pe ko ni jẹ nkan daada ti aarẹ Tinubu ko ba gba iṣẹ lọwọ Dr Betta Edu. Loju opo Twitter X lo fi ọrọ yi si. Lọjọ Aje kan ṣoṣo ti atẹjade wa lati ọdọ aarẹ Tinubu naa ni Minisita to di ipo ti Dr Betta Edu wa lori rẹ tẹlẹ Sadiya Farouq﻿ yọju si ajọ to n gbogun ti iwa jẹgudujẹra Efcc. Labẹ ijọba aarẹ Muhammadu Buhari ni Sadiya Farouq ti di ipo kanna ti Edu wa lori rẹ mu. Loju opo rẹ Sadiya Farouq sọ pe oun finu fẹdọ lọ sọdọ Efcc ni lati lọ dahun ibeere lori awọn ẹsun ti wọn fi kan an. Lọsẹ to kọja ni ajọ Efcc kọwe pe Sadiya si ọọfisi wọn to si kọ lati yoju. Ẹsun﻿ ti wọn ni ko wa yanju da lori ajẹbanu aimọye biliọnu Náírà owo ti ijọba ni ki wọn fi mu irọrun ba araalu to wà nipo ìnira kan tabi omiran labẹ ijọba to kọja. Minisita tẹlẹ rí yi ko oriṣi awawi kalẹ titi ti Efcc fi fohun sílẹ pe ti ko ba yọjú laarin ọjọ mẹta awọn yoo kede orúkọ gẹgẹ bi ọkan lara awọn to sa mọ agbofinro lọwọ.﻿
Tinubu ṣetán àmúlò àbájáde ìgbìmọ̀ Oronsanye tó dàbá àtúntò ìṣàkóso ìjọba,Igbimọ alaṣẹ orileede Naijiria labẹ idari aarẹ Bola Tinubu ti pinnu lati ṣe amulo aba to wa ninu abajade igbimọ Oronsanye. Igbimọ Ooransanye yi jẹ eleyi ti ijọba to wa lori oye labẹ Goodluck Jonathan gbe kalẹ lati mu atunto ba awọn ileeṣẹ ijọba ati ajọ orisi ti wọn ni agbana ni wọn jẹ fun ijọba. Bayo Onanuga to jẹ ọkan latra awọn agbẹnusọ aarẹ Tinubu lo fi ikede yi soju opo rẹ ni Twitter X. O sọ pe lẹyin ọddun mejila ti igbimọ yi gbe abajade rẹ kalẹ fun ijọba, o ni bayii ọpọ awọn ileeṣẹ ijọba ni wọn yoo parẹ ti wọn yoo si da awọn mii papọ mọ ara wọn. Igba akọkọ kọ ni yi ti ijọba apapọ Naijiria yoo mẹnu ba ọrọ abajade igbimọ yi. Atẹjade naa ko sọ bi ijọba ṣe fẹ gba ṣamulo awọn aba to wa ninu abajade igbimọ yii. Stephen Oronsanye ti wọn forukọ rẹ pe ori igbimọ yi jẹ olusiro owo to si fi igba kan jẹ olori ileeṣẹ ijọba Naijiria. Ọdun 2012 ni igbimọ to dari rẹ ṣe agbekalẹ aba lori ọna ti ijọba le fi mu atunto ba ẹka ileeṣẹ ijọba ati awọn ajọ labẹ ijọba. Ọdun kan sẹyin igba yi ni 2011 ni Aarẹ Goodluck Jonathan gbe iṣẹ yi le igbimọ naa lọwọ. Lati igba naa titi di asiko yi, ijọba Jonathan to gbe igbimọ yi kalẹ ati ti Aarẹ Buhari to tẹlẹ, ko si eleyi to ṣe amulo patapata aba ti igbimọ yi da lori ọna abayọ si owo gọbọi ti ijọba n na lori awọn ileeṣẹ ti o da silẹ. Oju iwe ẹgbẹrin ni wọn gbe aba igbimọ yi si to si jẹ pe pataki ninu rẹ ni pe wọn daba ki ijọba pa awọn ileeṣẹ kan rẹ ki wọn si da awọn mi papọ tori iṣẹ kanna ni wọn jijọ n ṣe. Lara aba naa ti a ri ni pe: Lara awọn ajọ ti ọrọ yi yoo kan la ti ri ajọ ICPC,EFCC ati Code of Conduct Bureau ti igbimọ Oronsanye naa daba pe ki wọn sọ wọn di ajọ kan ṣoṣo. Eredi pataki awọn atunto ti igbimọ yi daba ni pe wọn yoo mu adinku ba iye owo ti ijọba n na lori awọn ileeṣẹ wọnyi. Bi egungun ẹja ni aba ti igbimọ Oronsanye yi da jẹ lọrun awọn ijọba to gbe iṣẹ le lọwọ. Nigba ti aarẹ Buhari wa lori oye, o tun gbe igbimọ alabẹ ṣekele kalẹ ti o ni ki wọn tun yẹ aba igbimọ yi wo. Koda igbimọ to gbe kalẹ yi naa tun gbe iwe aba ṣekele kan jade ṣugbọn titi to fi kuro lori oye, a ko ri wi pe ijọba Buhari ṣamulo aba igbimọ Oronsanye. Awọn onwoye sọ pe mimu aba yi ṣẹ yoo milẹ titi ni iṣakoso ijọba Naijiria tori pe ọpọ awọn ileeṣẹ ni ọrọ naa yoo fọwọ kan. Lapẹrẹ, aba naa s pe ki wọn pa awọn ajọ alalaaji ton ṣeto irinajo silẹ mimọ fawọn musulumi ati ajọ ton ṣto irinajo silẹ mimọ fawọn Kristẹni naa. Dipo ki wọn jẹ ajọ to da duro lọtọ, aba ti Oronsanye mu wa ni pe ki wọn dawọn pada sabẹ ileeṣẹ ọr ilẹ okere Naijiria ti wọn wa tẹlẹ. Bi eleyi ba waye, awọn to dipo alagbara mu tẹlẹ ko ni lagbara mọ ti eleyi si le bi awọn to n ṣe atilẹyin fun ijọba lọna kan tabi omiran ninu. Ọrọ to ba tiẹ ti fọwọ kan ẹsin ni Naijiria jẹ nkan to maa n da wahala silẹ tori naa eyi le jẹ ọkan lara ipenija ti ko jẹ ki wọn ṣamulo aba Oronsanye yii. Minisita fọrọ iroyin Naijiria to fi ọrọ yi to awọn akọroyin ile ijọba leti sọ pe  igbesẹ yi ''ṣafihan akin ati igboya aarẹ Tinubu lati gbe awọn igbesẹ ti ko rọrun lati gbe'' Mohammed Idris sọ pe ohun ti eleyi tunmọ si nni pe awọn ajọ,ẹka ati ọfisi ileeṣẹ ijọba kọọkan ni wọn yoo parẹ. ''Wọn yoo ṣe atunto awọn kan ti wọn yoo si da awọn mii papọ mọ awọn miran.Awọn mii si ni ijba yoo gbe lọ si ibi ti wọn yoo ti lapa gẹgẹ bi ero ijọba'' Hadiza Blaa Usman to jẹ olugbaninimọran  pataki si Aarẹ sọ pe tori eleyi, Aarẹ Tinubu ti ṣe agbekalẹ igbimọ ti yoo ṣe amulo awọn aba WỌNYII. O ni ọsẹ mejila ni igbimọ yi yoo fi ṣe iṣẹ naa.
Wo ọ̀nà tí ìjọba fẹ́ gbà láti gbọn ìṣẹ́ dànù lára ọmọ Nàìjíríà,Minisita fọrọ eto iṣuna lorileede Naijiria, Wale Ẹdun ti sọ pe ijọba ti n gbe awọn igbesẹ lati yanju awọn iṣoro ati ipenija eto ọrọ aje ti araalu n koju lasiko yii. Ọgbẹni Ẹdun mẹnu ba oriṣiriṣi ọna ti iṣoro gba wọ Naijiria, eyi to mu ki igbe aye le koko fun araalu nipa ounjẹ jijẹ, ọwọngogo, aisi eto aabo, aisi owo ati awọn miran. Ọjọ Ẹti to kọja ni minisita feto iṣuna, ẹni to tun jẹ minisita alabojuto fun eto ọrọ aje Naijiria sọrọ naa nibi ifọrọwerọ to ṣe pẹlu ileeṣẹ amohunmaworan Channels. Bi ẹ ko ba gbagbe, ọwọngogo to n ṣẹlẹ kaakiri orileede Naijiria lati igba ti Aarẹ Bọla Tinubu ti yọ owo iranwọ ori epo ti mu ki ọpọ araalu bẹrẹ ifẹhonuhan kaakiri, lati kepe ijọba fun ọna abayọ. Ẹdun sọ pe awọn ti n ṣiṣẹ papọ pẹlu banki agba ilẹ Naijiria fun ọna abayọ ti yoo din ọwọngogo ku, ti eto aabo yoo si wa fun ounjẹ ti araalu n jẹ. O sọ ninu ọrọ rẹ pe “ohun ti mo ro pe o ṣe pataki lati sọ lasiko yii ni pe owo ounjẹ ti lọ soke gidi, ti gbogbo wa si mọ ohun fa a. O jẹ fun ti a gbọdọ reti nipa bi owo nnkan ṣe lọ soke gẹgẹ bi ohun ti yoo jẹyọ, ṣugbọn ti igbesẹ ọna abayọ lati ṣatunṣe nipa fifi eto ọrọ aje soju ọna to yẹ ko wa.” Ẹdun tẹsiwaju pe ọna ti ijọba n gba ni lati mu adinku ba iṣoro wọnyi, paapaa fun awọn alaini ati awọn to ku diẹ kaato fun kaakiri Naijiria. “Mo ro pe o ṣe pataki lati sọrọ jade lasiko yii, nitori pe afojusun Aarẹ ni lati mu awọn ileri rẹ ṣẹ, paapaa fun awọn alaini ati awọn to ku diẹ kaato fun. “Owo ounjẹ ti lọ soke, ina mọnamọna si ree, ko to, idi si ree ti Aarẹ fi n sọrọ nipase eto iranwọ kan ti wọn ti fẹ maa fun awọn eeyan ẹgbẹrun marundinlọgọrin (N75,000) naira fun oṣu mẹta. “Iyẹn ni pe ile kọọkan ti ko din ni miliọnu mẹẹdogun yoo gba ẹgbẹrun marundinlọgbọn (N25,000) naira. Awọn eeyan inu ile kọkọkan ko si gbọdọ din ni marun-un. “Eleyi lo tunmọ si pe eeyan miliọnu marundinlọgọrin ni yii jẹ anfaani eto iranwọ yii.” Bakan naa lo tun sọ pe ijọba apapọ tun gbero lati pin awọn ire oko, ti yoo mu irọrun ba araalu, ti ebi yoo si di ohun igbagbe. “Laipẹ yii ni ijọba apapọ pin ẹgbẹrun mejilelogoji tirela ounjẹ kaakiri, ti ọgọta miran si tun n bọ laipẹ. Eyi ni lati jẹ ki ounjẹ pọ yanturu laarin ọja.
Láàrín Ààrẹ Kenya àti Nigeria, tá a ló rìn ìrìnàjo jùlọ?,Lati igba ti Aarẹ Kenya, William Ruto ati Aarẹ Naijiria, Bola Tinubu ti di Aarẹ ni wọn ti n  koju awọn eebu lori bi wọn se n rin irinajo lọ si oke okun. Awọn aarẹ mejeeji ni ọpọ eeyan ti bu ẹnu atẹlu lori iye ti wọn fi n rin irinajo lasiko ti orilẹede wọn koju kudiẹkuidẹ eto ọrọ aje. Ileeṣẹ iroyin Kenya, the Standard, fun Aarẹ Ruto ni orukọ ‘Aarẹ to n fo’. O ni Aarẹ nifẹ pupọ si bi o ṣe n fo lasiko ti anfani ba ti yọ lati fo ” pẹlu bi ọwọngogo se gbodo ni orilẹede rẹ. Ni oṣu to kọja, Aarẹ Tinubu rin irinajo mii lọ di ilẹ Yoorupu, Olori ẹgbẹ oṣelu alatako Atiku Abubakar sọ lori ayelujara pe orilẹede Naijiria ko nilo arin irinajo gẹgẹ bii aarẹ. O bu ẹnu atẹlu bi aarẹ se n rin irinajo lasiko ti awọn ọmọ Naijiria n koju eto aabo to mẹyẹ Awọn aarẹ nilo lati rin irinajo lọ kopa ninu ipade awọn olori ilu, mu ibaṣepọ pẹlu awọn orilẹede damọran. Eyi ṣe koko fun ọrọ oṣelu bakan naa fun eto ọrọ aje. Sugbọn awọn kan ti tọka si pe Aarẹ tẹlẹ lorilẹede Tanzania to di oloogbe, John Magufuli ko fi igba kankan rin irinajo kuro ni ilẹ Afrika ni ọdun mẹfa to lo gẹgẹ bii Aarẹ. Onimọ nipa ilana oke okun lorilẹede Kenya, Ọjọgbọn Macharia Munene ni otitọ ni pe awọn iriajo kan se koko sugbọn awọn yooku lo jẹ pe aṣedanu. “A ni awọn aarẹ to nifẹ lati wa lori ofurufu...Pupọ awọn irinajo yii lo jẹ ife inu, ko ki ṣe fun ilu,” o sọ fun BBC. Aarẹ Ruto ati Aarẹ Tinubu ati awọn agbẹnusọ gbelẹyin awọn irinajo yii pe o ṣe koko lati ran orilẹede lọwọ lati koju awọn iṣoro to wa niwaju eyi ti wọn ko bi ara si. Laarin oṣu mẹjọ ti Aarẹ Tinubu ti bẹrẹ iṣejọba rẹ, O ti rin irinajo mẹrinla, ti Aarẹ Ruto si ti rin irinajo aadọta lati ọdun 2022 to di aarẹ. Ti a ba n fi we Aarẹ to kogba wọle, Uhuru Kenyatta, ẹni to rin irinajo kan ninu  oṣu kan lasiko to wa iṣejọba. Aarẹ tẹlẹ lorilẹede Naijiria,  Muhammadu Buhari, ni ko fi fẹ si iyatọ laarin irinajo to rin pẹlu ti Aarẹ Tinubu. Awọn olori orillẹede agbaye naa rin irinajo sugbọn Aarẹ ati Aarẹ Tinubu ni ẹnu kun ju pẹlu ibeere pe se irinajo naa se koko. Awọn aarẹ mejeeji jọ wa ni ilẹ Yooropu ni ipari oṣu to kọja – Ruto lọ si Italy fun ipade Italy-Afrika nigba Aarẹ Tinubu si irinajo bonukẹlẹ ti ko a ko le salaye lọ si ilẹ France, to jẹ igba kẹta to ti lọ si orilẹede naa lati oṣu karun un ọdun to kọja. Ninu oṣu kẹfa ọdun 2023, ọsẹ kẹta lẹyin to di aarẹ, Tinubu rin irinago ọlọjọ meji lọ si orilẹede France fun ipade . Saaju lo ti kọkọ lọ sibẹ lati sinmi ati gbaradi fun gbigba agbara lẹyin ti wọn kede rẹ gẹgẹ bii Aarẹ Lati Paris o lọ si ilẹ UK fun ipada pẹlu aarẹ to kogba wọle, ti oun na rin irinajo funisinmi lẹyin eto idibo. Lẹyin oṣe kan, Tinubu lọ si Guinea-Bissau fun ipade pẹlu awọn ECOWAS, ko to morile Nairobi. Ni oṣu kẹjọ, o lọ Benin, ni oiṣu kẹsan an o lọ India, United Arab Emirates ati Ilẹ Amẹrika fun ipada ajọ agbaye ko to pada si Paris. Ijọba apapọ Naijiria ti salaye pe awọn irinajo yii se koko lati mu okowo wọle lati oke okun. “Ni gbogbom irinajo ti mo gunle, ọrọ mi si awọn oludokowo ati awọn onisowo ni ko yi pada. Nigeria setan lati ba wọn dowopọ.” Aarẹ Tinubu sọ ninu ọrọ rẹ fun ọdun tuntun. Irinajo Aarẹ Ruto lati igba to ti di Aarẹ lọdun 2022 lo lagbara. Lati oṣu kẹsan an ọdun naa titi wọ oṣu kejila ọdun to kọja, o ti rin irinajo ni ẹmeji ni oṣu. Ni oṣu karun un ọdun 2023, o rin irinajo ni igba marun un. O ti lọ si orisirisi ilẹ adulawọ, yooropu, Amẹrika fun ipade. Eyi ki i ṣe nipa awọn irinajo nikan sugbọn nipa iye ti wọn n na. Tinubu ti san owo toto 3.4bn naira lori irin ajo abẹlẹ ati oke okun laarin oṣu mẹfa to di aarẹ- to le  Ida mẹrinlelogoji iye owo ti ijọba seto fun eto isuna ọdun 2023., Punch salaye, gẹgẹ GosSpeed ileeṣẹ to n ṣe iwadi bi ijọba ṣe n na owo. Ni Kenya, agbẹnusọ ijọba kọ lati da BBC lohun nipa ibeere nipa irinajo Aarẹ Ruto bo tilẹ jẹ pe Aarẹ ati agbẹnusọ rẹ ti ni ko si nnkan to buru nipa rẹ.
"NSIPA: Ààrẹ Tinubu so ètò ìrànwọ́ fún aráàlú pátá rọ̀,àlàyé réè,Iroyin to n tẹwa lọwọ sọ pe aarẹ Naijiria Bola Ahmed Tinubu ti paṣẹ idaduro gbogbo eto iranwọ ti ijọba rẹ n ṣe faraalu Naijiria labẹ akoso ileeṣẹ to n ṣeto wọn taa  mọ si National Social Investment Programme Agency (NSIPA). O ni igbesẹ yi di dandan lati le jẹ ki iwadii tẹsiwaju lori ẹsun magomago ti wọn fi kan awọn adari eto nileeṣẹ yi. Atẹjade to fìdi ọrọ yi mulẹ tẹwa lọwọ lati ọfisi akọwe ijọba apapọ Naijiria. Segun Imohiosen  to jẹ oludari eto ibanisọrọ ọfisi yi sọ lorukọ akọwe ijọba pe ọsẹ mẹfa ni wọn yoo fi kọkọ so awọn eto mẹrin to wa labẹ akoso ileeṣẹ yi rọ. Awọn eto naa ni eto N- Power , Conditional Cash Transfer Programme,eto iranwọ owo fun awọn alaini,Government Enterprise and Empowerment Programme, eto iranwọ fawọn ileeṣẹ ati Home school Feeding Programme,eto  ipese ounjẹ fawọn akẹkọọ Naijiria. Atẹjade yi sọ pe Aarẹ Tinubu tun ti kọminu lori ''kudiẹ kudiẹ to  wa ninu isakoso awọn eto yi ati aiṣedede to waye nipa sisan owo to yẹ fawọn to yẹ ko jẹ anfaani eto yí"" Gbogbo igbesẹ taa n ri lẹka ipese iranwọ faraalu yi bẹrẹ lẹnu ọjọ mẹta yi. Ko sí sẹyin ẹsun oriṣi to kan awọn alakoso eto wọn yi. Bi a ko ba gbagbe, laipẹ yi ni wọn ni ki oludari ileeṣẹ NSIPA Halima Shehu kọkọ lọ rọọkun nile ti Efcc si bẹrẹ iwadii lori rẹ to ní ṣe pẹlu ẹsun ṣiṣe owo eto iranwọ kumọkumọ. Iroyin eleyi ko tii balẹ tan lara araalu ti a tun fi bẹrẹ si ni ri iroyin nipa ẹsun magomago ti wọn fi kan Minisita feto iranwo awọn ti ara n ni, Dr Betta Edu. Ko tan sibẹ aarẹ Tinubu sọ pe ko lọ rọọkun nile ti Efcc si bẹrẹ si ni f'ọrọ wa lẹnu wo. Ni bayii tíli aarẹ ti ni kí wọn da awọn eto iranwọ duro ki igbimọ iwadii sí bẹrẹ iṣẹ ìrètí ni pé iyipada yoo waye nibi isakoso awọn eto iranwọ ni Naijiria. Gẹgẹ bi atẹjade taa ri lati ọfisi akọwe ijọba apapọ ṣe wi, gbogbo eto NSIPA to nise pẹlu owo sisan,eto, ajọṣepọ ati iforukọsilẹ pata ni ìjọba ti so rọ."
"Ààrẹ Tinubu pàṣẹ mímú àdínkù 60% bá iye owó tí wọn ń ná tẹlé káàkiri ìrìnàjò,Aarẹ Naijiria Bola Ahmed Tinubu ti mu adinku ba iye owo irinajo fawọn to n tẹle kaakiri. Ajuri Ngelale agbẹnusọ aarẹ lo fidi ọrọ yi mulẹ lasiko to n ba awọn akọroyin sọrọ nile ijọba Aso Rock lọjọ Iṣẹgun. ﻿Gẹgẹ bo ṣe wi, eyi jẹ ọna kan ti ijọba yoo fi mu adinku ba iye owo ina lori lilọ bibọ aarẹ. O tẹsiwaju pe igbesẹ yi yoo kan iye awọn ti yoo maa kọwọrin pẹlu aarẹ, igbakeji aarẹ, iyawo aarẹ awọn minisita to fi mọ adari ileeṣẹ ijọba. ﻿O ni ""Aṣẹ yi aarẹ Tinubu pa kii ṣe nkan tàwọn eeyan le ṣe to ba wu wọn."" ﻿Afojusun iye ti igbesẹ yi yoo wa nisiro adinku yoo sunmọ ida ọgọta ninu ida ọgọrun gẹgẹ bi Ngelale ṣe sọ. O ni bayii awọn ti yoo ba aṣẹ rinrin ajọ jade lọ si orileede mi ko ni ju ogun lọ.﻿ Bakan naa ni Aarẹ sọ pe awọn minisita ko lanfaani lati mu ju eeyan mẹrin tẹle wọn ti wọn ba n lọ irinajo ilẹ okere. Ni tàwọn olori ileeṣẹ ìjọba amugbalẹgbẹ ko gbọdọ ju meji ti yoo tẹle wọn lọ irinajo ilẹ okere. ﻿Ko yọ awọn ẹsọ alaabo naa silẹ. Ngelale sọ  pe aarẹ ko ni ko awọn ẹsọ alaabo pupọ lẹyin to ba n ṣe irinajo lọ si awọn ipinlẹ Naijiria. ﻿Gẹgẹ bo ṣe salaye ti aarẹ ba fẹ lọ si ipinlẹ kan, awọn ẹsọ ipinlẹ naa ni yoo pese aabo fun. Ọrọ﻿ yi kan igbakeji aarẹ ati awọn oṣiṣẹ ijọba mii. Ko daju ohun to  mu iyipada yi waye amọ o ti pẹ ti awọn ọmọ Naijiria ti n tẹnu mọ pe iye owo ti ilu n na lori awọn adari ilu ti pọju.﻿ Bẹrẹ lati ori aarẹ to fi mọ awọn mii ni ẹka ijọba bi ẹka aṣofin iye owo ti Naijiria n na lori awọn to wa ṣiṣẹ sin ilu wa lara eyi to pọju lagbaye. Bọ ﻿ṣe baalu aarẹ ni to fi mọ ọkọ ayọkẹlẹ ti wọn fi n gbe aarẹ kaakiri owo tabua ni Naijiria n na lojumọ lati fi gbọ bukata awọn ti araalu yan si ipo."
Wo bí àlékún ṣe bá iye owó àwọn nǹkan lẹ́nu ìgbà tí Ààrẹ Tinubu dé orí ipò,Ni Naijiria lonii awọnk araalu n kojuipenija ọwọngogo nkan lọja. Lati igba ti aarẹ Bola Ahmed Tinubu si ti de ori oye lati nnkan bi oṣu mẹjọ sẹyin ni ipenija yi ti n ba wọn finra. O buru debi pe awọn eeyan kan ṣe iwọde lawọn ipinlẹ kọọ́kan lati fẹhonu han. Minna ni ipinlẹ Niger wa lara wọn ti awọn araalu si ke gbajare lori bi ara ṣe n ni wọn. Ọkan ninu wọn to ba BBC sọrọ sọ pe: ''A ko ri idaji nkan taa n jẹ tẹlẹ jẹ nisinyi tori pe wọn gbowo lori.Awọn ọkunrin n sa fi ẹbi wọn silẹ ti igbeyawo si n tuka tori ọrọ airi bukata ounjẹ gbọ'' Araalu dibo fun aarẹ Tinubu pẹlu igbagbọ pe yoo tan iṣoro inira ti wọn ri labẹ ijọba aarẹ tẹlẹ Muhammadu Buhari . Ọpọ lo fọkan tan tori pe o ṣe akoso ipinlẹ Eko to si mu idagbasoke ba ipinlẹ naa. Amọ lẹyin ọpọ oṣu to de ori aleefa tan, niṣe ninu araalu n bajẹ pe kaka ki nkan yatọ niṣe lo n buru si. Ajọ National Bureau of Statistics to n risi akọsilẹ ohun to n ṣẹlẹ ni Naijiria nipa iye owo nkan sọ pe oṣu kini ọdun yi lawọn ri alekun iye owo ọja to buru julọ lorileede Naijiria lati nkan bi ọdun mẹtadinlọgbọn sẹyin. Ajọ naa sọ pe alekun  iye owo ọja to waye ni oṣu Kejila jẹ ida 28.92% to ṣafihan pe leralera ni nkan n wọn si loṣooṣu. Nkan mii top tun  n kan araalu lominu ni ainimọ nipa igba ti nkan yoo walẹ pada. BBC ṣe afiwe iye owo awọn ọja kan nigba ti ijọba Tinubu gun ori aleefa si asiko taa wa yii: Irẹsi jẹ ọkan lara awọn nkan jijẹ tawọ araalu sọ pe iye owo rẹ lọ soke gidi gaan. Eyi si n waye tohun ti gbogbo igbiyanju ijọba aarẹ tẹlẹ to ni awọn fagbara fun awọn agbẹ onirẹsi. A kan si alaga awọn ọlọja ipinlẹ Kano Alhaji Muntakka Isa ati Alhaji Musa Nabanki to jẹ olori awọn ọlọja Kano State Amalgamated Association of Traders (AMATA) ati Bashir Sule Dantsoho alaga awọn ọlọja nkan ọsin ti gbogbo wọn si jẹri si wi pe iye owo nkan ti gọbọi lọja. Suga Ike ọda lye owo rẹ tẹlẹ: #2,300 Iye rẹ nisinyi: #5,200 - #5,300 Ẹran Kilo Kan lye owo rẹ tẹlẹ: #2800- #3000 Iye rẹ nisinyi: #3800- #4200 Ẹka irinna jẹ ọkan lara awọn ti ọwọngogo yi kan. Ko si sẹyin bi ijọba ti y ẹkunwo lori owo bẹntiroo. Gẹgẹ bi Mallam Lawwali Dan Ada to jẹ ọkan lara awọn olori ẹgbẹ awakọ ni Jabi ni ilu Abuja ṣe sọ, saaju ki wọn to yọ ẹkunwo ọtọ ni iye owo ọkọ amọ bayii nkan ti yatọ. Abuja si  Sokoto lekun lati  #8,000- #16,000. Abuja si Kano lekun lati #5,000 - #10,000 Abuja si  Kaduna lekun lati  #3,000 - # 5,500 Abuja si  Katsina lekun lati  #6,000 - #10,000. Gẹgẹ bi o ṣe ṣalaye wiwọ awọn ọkọ ijọba yi dẹrun diẹ ṣugbọn wọn ko to awọn ọkọ aladani to n gbero . Awọn iye owo ọkọ lawọn ibo mii lati Abuja ree: Abuja si  Maiduguri lekun lati  #6,500 - #10,000 lawọn ọkọ ijọba Abuja si Taraba lekun lati #13,000 - #22,000 ninu ọkọ ijọba. Abuja si  Adamawa lekun lati #12,000 -  #19,500 ninu ọkọ ijọba. Lọjọ Kọkandinlọgbọn ti wọn burawọle fun Aarẹ Tinubu lo tikede pe ko si ni ẹdinwo mọ  ninu owo bẹntiroo. Saaju ikede yi Naira mẹtadinlọgọrun un ni wọn n ta ajala bẹntiroo kan ni Abuja. Ni Kano ati awọn ipinlẹ mi loke ọya, igba le mẹwaa Naira ni wọn n ta. Ni Eko, mejidinlọgọjọ Naira ni lita kan. Bẹẹ lo sunmọ lawọn ipinlẹ ilẹ Yoruba mii. Kete ti aarẹ Tinubu kede yiyọ ẹkunwo bẹntiroo, Bashir Dan Mallam to jẹ alaga awọn to n ta epo ati gaasi ni apa araiwa Naijiria sọ pe owo lita kan di 450-520 jakejado Naijiria. Lati oṣu Keje ọdun to kọja titi di isinyi lawọn ipinlẹ ariwa ati ila oorun Guusu Naijiria jala bẹntiroo kan a maa lọ fun nkan bi N710. Ni ipinlẹkan si omiran iye owo bẹntiroo ko kere ju 620-670 lowo to kere julọ ati 700-710 lawọn ibi to ti lọ soke. Nilẹ oni to mọ yi, Mohammed Jamiu Awwal to ba BBC sọrọ ni ilu Ilorin sọ pe iye owo simẹnti apo kan ti lọ soke di 8000-8500. Saaju asiko yi owo simẹnti ko ju nkan bi 4,200 si 4500. Koda ọkan ninu awọn ileeṣẹ to n pese simẹnti loun yoo mu adinku ba iye owo simẹnti walẹ si 3,500. Amọ titi di asiko yi kaka ki owo simẹnti wa silẹ bi wọn ṣe ṣadehun, niṣe lo n ga si ju ti tẹlẹ lọ. Loore koore ni ijọba n tẹnumọ pe awọn ko sinmi lati ri pe iye owo ja walẹ ni Naijiria . Laipẹ yi ni Gomina Banki apapọ Naijiria Olayemi Cardoso s niwaju ile aṣojuṣofin pe banki apapọ n gbe igbesẹ lati ri wi pe wọn jẹ ki nkan bọ sipo pada. Amọ ko daju pe eleyi le ṣẹlẹ lopin igba to ṣe pe iye nkan ti Naijiria n ko wọle lati ilẹ okere [pọju eleyi ti wọn n  pese labẹle lọ. Lọkan araalu igbagbọ diẹ lo ku bayii tori pe gbogbo ileri ijọba lati mu ki nkan dẹ ko di imuṣẹ.
Ṣé lóòtọ́ ni ìjọba àpapọ̀ ṣe àgbékalẹ̀ ètò ìṣúná méjì fún ọdún 2024?,Ijọba apapọ ti sọ pe irọ ni iroyin to n lọ laarin ilu pe oun fi owo ti iye rẹ to tiriliọnu mẹta naira kun iṣuna ọdun 2024 lairotẹlẹ. Ọrọ yii lo n jade lẹyin ti sẹnetọ to n sọju aringbungbun Bauchi ninu ẹgbẹ oṣelu PDP, Abdul Ningi, sọ pe owo ti ijọba n na pọ ju iye owo to kede ninu eto iṣuna ọdun yii lọ. Amọ ṣa, awọn ọmọ ile igbimọ aṣofin ti sọ pe awọn yoo ṣepade lori ọrọ naa lonii. Ṣaaju ni Ningi ti kọkọ sọ ninu ifọrọwerọ kan pẹlu BBC labẹ asia ẹgbẹ Northern Senators’ Forum pe, owo iṣuna ti Aarẹ Bọla Tinubu n na pọ iye ti awọna asọfin buwọlu lọ. Gẹgẹ bii ohun to sọ fun BBC, N25tn ni iṣuna ti awọn aṣofin buwọlu ṣaaju, kii ṣe N28.7tn ti ijọba Tinubu n na lọwọ. O ni “Yatọ si iṣuna ti a fọwọ si, eto iṣuna mii wa ti wọn ṣe ni bonkẹlẹ ti a ko mọ nipa rẹ. “A ko mọ nnkankan nipa awọn ohun tuntun ti a ri ninu eto iṣuna tuntun naa nitori ko si ninu abadofin ti a jiroro le lori ninu ile igbimọ aṣofin.” O ni awọn yoo gbe igbimọ kan kalẹ ti yoo ṣe iwadii bi N3trn ṣe wọ inu eto iṣuna ọdun 2023, ti awọn yoo si fi abajade esi iwadii awọn to Aarẹ leti. O ni “Eto ti wa nilẹ, a o si fa abajade iwadii wa le Aarẹ Tinubu funra rẹ lọwọ lati sọ boya o mọ nnkankan nipa owo naa tabi bẹẹ kọ.” Ẹwẹ, ninu atẹjade kan ti agbẹnusọ Aarẹ, Bayo Onanuga fi lede, o ni ko si ootọ kankan ninu ọrọ Ningi. Gẹgẹ bii ohun to sọ, eto iṣuna N27.5tn ni Aarẹ gbe lọ siwaju awọn aṣofin ninu oṣu Kọkanla ọdun to kọja, ti wọn si buwọlu. Onanuga ni yoo ṣoro fun ile igbimọ aṣofin ọhun lati buwọlu eto iṣuna N25trn ti Aarẹ ko gbe lọ siwaju wọn.
Tinubu kò lè pidán tí yóò mú àyípadà rere bá ètò ọrọ̀ ajé Nàìjíríà lásìkò yìí - Wòlíì Ayọdele,Alaṣẹ ati oludasilẹ ijọ INRI Evangelical Spiritual Church, Wolii Elijah Ayọdele ti sọ pe Aarẹ Bọla Ahmẹd Tinubu kii ṣe opidan to le ri ojutu si iṣoro to n koju araalu latari ipo ti eto ọrọ aje Naijiria wa. Wolii Ayọdele ṣalaye pe ki eto ọrọ aje Naijiria to le bẹrẹ sii dara diẹ diẹ, yoo to fẹẹ to ipari ọdun to n bọ. Gbajugbaja Wolii Ayọdele lo sọrọ yii ninu atẹjade ti akọwe iroyin rẹ, Ọṣhọ Oluwatosin fi sita laipẹ yii, to si tun ṣalaye pe nnkan yoo tubọ maa buru sii bi ijọba ba kọ lati ṣe ohun to yẹ lasiko. O ni ko si ohun meji to fa bi ijakulẹ ṣe ba eto ọrọ aje to kọja bi ijọba ṣe kọ lati tẹle amọran to le mu ọna abayọ wa si iṣoro to n koju araalu bayii. “Ẹ ma jẹ ka tan ara wa jẹ, ẹgbẹ oṣelu APC ati PDP lo ti ja awọn ọmọ Naijiria kulẹ, ṣubọn eyi to pọ ju lo wa lati ọwọ APC. “Idalabi yii si wa lori Tinubu nitori pe nitori ori rẹ ni nnkan ti bajẹ. Ki awọn ọmọ Naijiria tete mọ pe nnkan ko nii dara lọdun yii. “Tinubu ko le pidan kankan, ati pe bi nnkan yoo ba fẹẹ dara, yoo fẹẹ to ipari ọdun to n bọ. “Bi a ba tẹsiwaju lati maa gbadura, ti ijọba ko si gbe igbesẹ to yẹ, ohun kan naa lo ṣi maa ja si. Bi apẹẹrẹ, ijakulẹ nla ni eto ounjẹ iranwọ ti ileeṣẹ ẹṣọ aṣọbode gbe kalẹ, nitori pe kii ṣe ohun ti wọn ro tẹlẹ. “Ki lo tiẹ de to fi jẹ pe asiko yii ni wọn ṣẹṣẹ bẹrẹ sii pin awọn irẹsi yii fawọn araalu? Awọn eyi ti wọn ti n gba lati ọjọ pipẹ sẹyin nkọ? “Ki lo de ti wọn ko pin wọn sawọn ipinlẹ kaakiri orileede yii lai jẹ pe atọwọdọwọ ni wọn fi ṣe, ki wọn si ṣe ohun to tọ?” Ṣaaju aisko yii ni Wolii Ayọdele ti pe ijọba apapọ Naijiria si akiyesi lati ma ṣe gbe eto iranwọ ti wọn fẹẹ ṣe faraalu gba ọdọ awọn gomina, bi ko ṣe awọn oludasilẹ ileeṣẹ to n pese ounjẹ labẹle. Wolii Ayọdele ni ijakulẹ ni yoo jẹ fun awọn gomina nitori pe wọn ko nii tẹle amọran, ati pe ohun ti yoo ṣẹlẹ laarin oṣu mẹjọ si asiko yii yoo jẹ iyalẹnu f'awọn ọmọ Naijiria. “Awọn naa yoo tun kuna bi wọn ba kọlati tẹle amọran. Wọn ko gbọdọ fun ẹnikẹni lowo iranwọ nitori pe iwa ajẹbanu lo maa pada bọ si. “Ẹ jẹ ki wọn lo awọn owo yii fun eto ọgbin, ki wọn si ja owo ounjẹ rẹ wa silẹ fun araalu. Ijọba ko ni eto kankan fun araalu, niṣe ni wọn pe awọn ajọ aladani ati oluranlọwọ mọra, ki wọn gba iṣẹ yii ṣe, ko si ma ṣe jẹ pe awọn ileeṣẹ ijọba lo maa ṣe e. “Eyi yoo ja dọla danu, ki wọn si fopin si kiko awọn nnkan wọle, dipo bẹẹ ki wọn jẹ ka maa lo awọn ohun ti wa ti a n ṣe nibi. “Eyikeyi ninu awọn ti wọn ko ba fẹẹ fọwọsowọpọ ni ki wọn pa ti sẹgbẹ kan. Ohun ti mo n ri loṣu mẹjọ si asiko yii yoo ja awọn araalu laya. “A nilo lati lọ sinu eto ọgbin nitori pe ijọba ko le tẹsiwaju lati maa na owo ti ko ni lọwọ.”
Lẹ́tà Oluwo sí Ààrẹ Tinubu lórí ètò ààbò Nàìjíríà tó mẹ́hẹ: kókó pàtàkì mẹ́rin réè nínú rẹ̀,Oluwo ilu Iwo Oba Adewale Akanbi ti kesi aarẹ Bola Ahmed Tinuu lati foju oro han awọn ajinigbe nipa agbekalẹ ofin ti yoo faaye gba pipa awọn ti ọwọ ofin ba tẹ to n ji eeyan gbe. Kabiyesi ilẹ Yoruba yi sọrọ yi di mimọ ninu lẹta kan to fi ṣọwọ si aarẹ nibi to ti mẹnu ba ọrọ to niṣe pẹlu eto aabo Naijiria to mẹhẹ. Oba Abdulrasheed ni ‘’Ẹ jẹ ki meji, mẹta tabi mẹrin ninu awọn ti ọwọ ba tẹ fi iku ṣe ifa jẹ nigba naa laa to le ri imu mi daada.’’ Kabiyesi sọ pe iyipada ọna ti ijọba ṣe n koju ọrọ aabo ni Naijiria nilo lasiko yi. Lẹnu ọjọ mẹta yii ni Naijiria ọrọ aabo ti peleke debi pe awọn ajinigbe ati ọdaran ko fi mọ ni ti araalu nikan mọ. Bi wọn ṣe n tọ awọn olowo lọ ni wọn n ṣeku pa awọn oriade paapa ni ilẹ Yoruba. O kere tan awọn Kabiyesi mẹta ni ajinigbe ti ṣeku pa laarin ọjọ mẹwaa sẹyin ni ipinlẹ Ekiti ati Kwara. Lẹta ti Kabiyesi Oluwo ilu Iwo kọ yi tun mẹnu ba awọn nkan mii lọna ati wa ojutu si aabo to mẹhẹ ni Naijiria. Diẹ ree ninu wọn: Ninu lẹta rẹ si aarẹ Tinubu Tela Kini sọ pe ṣiṣe igbalaye fun ọlọpaa abẹle yoo jẹ ọna kan gbogi lati le fi dẹkun ipenija aabo ti Naijiria n koju. Kabiyesi ni wọn ni lati ṣeto agbekalẹ awọn ọlọpaa adugbo yi ki eto aabo baa le gunrege. ‘’A ko le fagbara fun eto aabo wa lae ṣe pe tolori tẹlẹmu la ko jọ sinu rẹ. Mo ni igbagbọ orileede ti yoo de ibi giga.O ku si ọwọ wa, gbogbo wa’’ Kabiyesi Oluwo sọ ninu ọrọ rẹ pe agbegbe toun jẹ ọba le lori wa lara ibi tawọn Fulani pọ si julọ. Labẹ eyi o ni oun mọ pataki ṣiṣe eto ẹkọ fawọn ọmọ Fulani ki wọn baa le dagba jẹ eeyan nla lawujọ. O ni bi ijọba ko ba ṣe iranwọ eto ẹkọ fawọn ọmọ Fulani, awọn alaburu ninu wọn ko ni jawọ ninu iwa ijingbe tawọn eeyan n fura si wi pe awọn lo wa nidi rẹ. Nipa eto aabo, Oluwo mu aba wa pe ki awọn alaṣẹ ri pe imọ tẹkinọlọji jẹ nkan ti wọn ṣamulo nipa ipese aabo. O ni eleyi le waye nipa sisọ kaadi idanimọ di nkan to di dandan ki awọn eleto aabo baa le beere rẹ loore koore to ba di dandan. O ni pẹlu kaadi idanimọ ẹlẹrọ kọmputa yi, awọn alaṣẹ to wa nidi aabo yoo le tọ pinpin afurasi kankan ti wọn ba gburo lawujọ.
"Ẹ̀yin nìkan kọ́ ni agbẹnusọ fún àwọn ọmọ Nàìjíríà - Tinubu sọ òkò ọ̀rọ̀ sí ẹgbẹ́ òṣìṣẹ́ NLC,Aarẹ Bola Tinubu ti sọko ọrọ si awọn olori ẹgbẹ osisẹ lorilẹede Naijiria, to si n rọ wọn lati jẹ ki alaafia jọba. Aarẹ sọrọ eyi lasiko to n ṣe ifilọlẹ oju ọna reluwe Red Line nipinlẹ Eko. Bẹẹ ba gbagbe, ẹgbẹ osisẹ Labour gunle ifẹhonuhan ati ìwọde ọlọjọ meji lori ọwọngogo ounjẹ to gbode lorilẹede Naijiria. Nigba to n sọrọ, Aarẹ tọrọ aye lati fọrọ ransẹ si ẹgbẹ osisẹ lorilẹede Naijiria NLC ati TUC. ""Ẹgbẹ osisẹ ni lati mọ pe sise ìwọde laarin oṣu mẹsan tí ìjọba wa de ko jẹ itẹwọgba. ""Ti ẹ ba fẹ gbe apoti ibo, ẹ duro de ọdun 2027. Ẹ jẹ ki alaafia jọba. Ẹyin nìkan kọ ní agbẹnusọ fun awọn ọmọ Naijiria."" Bakan naa ni Aarẹ orilẹede Naijiria tun gbe oṣuba kare fun bi ìjọba ìpinlẹ Eko lori ifilọlẹ naa. ""Inu mi dun lati sọ erongba wa fun ọpọlọpọ ọdun ti wa si imusẹ. ""Ki i ṣe lati ni erongba nla, a kan ni lati gbajumọ nnkan ti a fẹ."" Aarẹ Tinubu tun fi asiko naa pẹtu sọkan awọn ọmọ orilẹede Naijiria, to si fi dawọn loju pe nnkan to lasiko yii yoo rọrun laipẹ O ni, "" Mo n ba awọn ọmọ Naijiria sọrọ lati lori pẹpẹ yii pe ayipada yoo wa. Ilọsiwaju wa ti jẹ dandan, ajọsepọ wa ni."" Aarẹ ni bi alekun ṣe n gun iye eeyan to wa lorilẹede Naijiria tumọ si pe orilẹede Naijiria gbọdọ bẹrẹ si ni ṣeto fun ọjọ ọla. ""A gbọdọ gbajumọ nnkan to da. Eto aje wa yoo gboro si, a o bọra wa kuro ninu ipo ti a wa yii, inu wa yoo si dun pe a gbe igbesẹ yii."" Aarẹ wa jẹ ko di mimọ pe isejọba toun ko ni fi aye silẹ fun iwa ibajẹ. ""Ìwa ibajẹ yoo di ohun igbagbe, a o tọju owo lati pese eto fun awọn ọmọ wa, lati pese eto ìlera, lati pese irinna fun awọn araalu."""
"Tinubu, tètè dá owó ìrànwọ́ epo padà, kí ara le dẹ aráàlú - Àwọn Olùwọ́de l‘Osogbo,Agbarijọjọpọ awọn ọmọ ẹgbẹ ajafẹtọẹni (Civil Societies Coalition) nipinlẹ Ọsun ti pariwo sita wi pe, inira ti isejọba Bola Tinubu da silẹ ti pọ ju. Wọn ni awọn fẹ ki Aarẹ Tinubu da owo iranwọ ori epo petirolu pada ki inira yii le dopin. Alaga fun ẹgbẹ ajafẹtọẹni naa, Waheed Lawal, lasiko to n ba BBC Yoruba sọrọ salaye pe kaka ki ewe agbọn dẹ lori inira orile-ede Naijiria, se lo tun le koko si. Bakan naa lo rọ Gomina ipinlẹ Osun, Ademola Adeleke pe ko lo owo ti ijọba apapọ fi ransẹ si, fun ara ilu lọna to yẹ. Nigba ti oun naa n ba BBC Yoruba sọrọ lasiko iwọde ọhun, Frederick Adegoke to jẹ ọkan lara ọmọ ẹgbẹ Civil Societies woye pe nigba ti Aarẹ Bola Ahmed Tinubu de orí ìjọba ni inira ati osi pọ si. ""Ida lọna aadọrin eeyan lo nbẹ ninu osi ati isẹ, ki Aarẹ Bola Ahmed Tinubu to gba ìjọba. Amọ ni asiko ìjọba Aarẹ Tinubu yii, ni isẹ ati osi wa n peleke si lojojumọ, ti oun jíjẹ ko si se ra mọ lọja mọ bayii."" Frederick Adegoke tun rọ Aarẹ Bola Ahmed Tinubu pe ko maa sọ eto isejoba orile-ede Naijiria dì yara kan nitori awọn ko ni fi aye gba iru ijọba bẹẹ rara. Bakan naa ni Wale Balogun ni ibi ti Aarẹ Bola Ahmed Tinubu n mu orile-ede Naijiria lọ ko ye awọn rara. "" ijọba tun fẹ fi owo kun owo ina mọnamọna bayi, mo si rọ gbogbo olugbe Ipinlẹ ọsun lati jade sita ni ọjọ Aje to nbọ fun ifehonuhan ti awọn NLC. Oniruuru orin eebu ni awọn oluwọde naa kọ, ti wọn si pe ọpọ akọle lọwọ lati se ifehonuhan naa. Agbarijọpọ ẹgbẹ awọn ajafẹtọẹni (OCSC) ẹka ti ipinlẹ Osun ti kede pe awọn yoo gunle iwọde kan lonii, Ọjọbọ, ọjọ Kejilelogun osu keji ọdun yii. Atẹjade kan ti ẹgbẹ ajafẹtọẹni naa fisita, eyi ti Comrade Waheed ati Olowu dijọ fọwọsi lo sisọ loju ọrọ yii. Bakan naa ni wọn kede pe gbagede Nelson Mandela Freedom Park to wa nilu Osogbo ni iwọde naa yoo ti gbera sọ. Aago meje aarọ owurọ oni ni iwọde naa yoo bẹrẹ. Atẹjade naa salaye pe ohun ti iwọde ọhun yoo da le lori ni isẹ ati osi to n peleke si lorilẹede Naijiria. Lara awọn koko to wa ninu atẹjade ti ajọ OCSC naa n pin kiri lori ayelujara lo ni “Aarẹ Bola Tinubu, jẹ ki awọn mẹkunnu mi.” Bakan naa ni wọn tun kọ sita pe “ Ẹ tete fopin si isoro to n ba araalu finra lẹka ọrọ aje. Ẹ fopin si ebi ati bi owo igbeaye ọmọniyan se lọ soke ni Naijiria.” Bẹẹ ba gbagbe, irufẹ iwọde to n tako ọrọ aje to dagun yii ati ọwọngogo ounjẹ to gbode lorilẹede yii ti kọkọ waye saaju lawọn ilu bii Ibadan, Kano ati Kogi."
Kí ló ń jẹ́ 'Padding' nilé aṣòfin Nàìjíríà àti àkóbá rẹ̀ lórí ètò ìsúná?,Ile aṣofin agba Naijiria kede laipẹ yi pe ki Sẹnẹtọ Abdul Ningi to n ṣoju ẹkun aarin gbungbun ipinlẹ Bauchi lọ rọọkun nile. Ko si sẹyin ẹsun ti wọn fi kan pe o tabuku ile nipa ẹsun triliọn mẹta Naira to sọ pe wọn ṣe padding rẹ ninu iṣuna ọdun 2024. Aarẹ ile aṣofin Sẹnẹtọ Godswill Akpabio ṣapejuwe ẹsun yi gẹgẹ bi eleyi to lewu pupọ. Ọpọ awọn aṣofin ile lo gbe lẹyin aba ti wọn da lati ni ki Ningi lọ rọọkun nile fun oṣu mẹta. Ẹwẹ, ile aṣofin agba ti tako ọrọ padding yi ti wọn si ni ko si ohun to jọ bẹ ninu iṣuna triliọnu  N28.77 triliọnu ti apapọ ile buwọlu. Nibi ọrọ de duro, Ningi fariga pe oun ko ni ko ọrọ yi jẹ ti o si ni bo ẹ ri loun sọ. Amọ ki gbogbo rẹ to niyanju, a ni ka beere ka si lara wa lọyẹ pe ki gaan an lo n jẹ padding ati pe ipa wo lo ni lori iṣuna orileede? Ignatius Chukwu to jẹ onimọ nipa ọrọ aje sẹ atupalẹ nkan to n jẹ padding fun wa ninu ifọrọwanilẹnuwo pẹlu BBC. O ni ile aṣofin lẹtọ lati fi kun aba iṣuna orileede nigbakugba ti ẹka apaṣẹ ijọba ba gbe wa siwaju wọn. O ni ''nkan taa mọ ni pe ti ẹka apaṣẹ ijọba ba gbe aba wa, wọn le ṣe afikun rẹ tabi adinku rẹ lọna ti wọn yoo fi mu anfaani ba ara wọn.'' O fikun pe ti iru owo yi ba wa wọle wọn yoo dari rẹ si ibi ti wọn ti fẹ lo si yatọ si eyi ti ijọba mu wa ba wọn ṣaaju. Iṣesi yi lo ni wọn n pe ni ''padding'' tabi afikun owo iṣuna ti o wa lori iwe. ''Afikun iṣuna taa mọ si padding jẹ ọna ti wọn yoo fi jẹ ki afojusun iye to wa ninu iṣuna tẹle le ju iye nkan to wa ninu rẹ ṣaaju'' Bẹẹ lo ṣalaye fun ileeṣẹ iroyin wa. Ignatius to jẹ adari ileeṣẹ iroyin Business Day lẹkun Guusu Guusu sọ pe padding kii ṣe nkan daada ati pe a maa mu aibikita ba eto amulo iṣuna lorileede. ''Ofin to ṣe pataki julọ lorileede lọdọọdun ni aba iṣuna ko si yẹ ki ijọba kankan na owo lai ṣe pe o gba iyọnda igbimọ apapọ ile ti wn si tun gbọdọ tọ pinpin bi wn ṣe na owo yi'' O salaye pe lopin ọdun kọọkan gbogbo owo ti wọn ba na lorukọ ijọba ni wn gbọdọ ṣalaye bi wọn ṣe na.Amọ o ni lori iwe lasan ni alaye yi maa n wa tori pe kii ṣaba waye lawujọ wa. ''Idi ti eyi fi jẹ bẹ ni pe awọn igbimọ alamojuto kọọkan ti ile n gbe kalẹ kii ṣe iṣẹ wọn bii iṣẹ.Bi igba pe wọn n gba abẹtẹlẹ ni wọn ṣe n ṣe iṣẹ yii'' O ni lẹnu kan ki eeyan ṣe padding owo iṣuna ko lorukọ meji ju pe ajẹbanu ni. Lọdun 2016,ẹsun ṣiṣe padding iṣuna waye to si tabuku ile aṣofin. Koda wọn tori rẹ ni ki alaga igbimọ ile to n risi ọrọ eto inawo AbdulMumini Jibrin lọ rọọkun nile logunjọ oṣu Kẹeje ọdun naa. Jibrin naka alebu si olori ile aṣojuṣofin nigba naa, Yakubu Dogara, ati awọn alaṣẹ ile mẹta mii pe wọn yọ ogoji biliọnu Naira kuro ninu biliọnu ọgọrun owo ti ile ya sọtọ fun inawo ẹkun aṣoju kọọkan. O ni wọn da owo yi pin laarin ara wọn ni. Ldun taa n wi yi kanna ni wn ri pe awọn aṣojusofin fọna ẹburu ṣafikun owo biliọnu N480 sinu aba iṣuna ti ẹka apaṣẹ ijọba gbe wa siwaju wọn. Aṣiri tu nigba ti Minisita feto ilera Isaac Adewole fariga pe kii ṣe aba iṣuna ti ileeṣẹ oun gbe wa siwaju ile ni wọn da pada fun oun. O ni wọn fi aadọrin biliọnu Naira kun triliọnu Naira mẹjọ le N8.83 trillion toun gbe wa to si di N8.92 trillion. Bakan naa ni ọdun 2020 aarẹ tẹlẹ Muhammadu Buhari figbe ta lori awọn iṣẹ akanṣe mii ti ile aṣofin gbe wọle sinu aba iṣuna ti wọn si fi le kun iṣuna naa ni iye owo to to N264 billion. Ninu 2021 nkan taa gbọni pe ile aṣofin fi N500 billion kun owo iṣuna N12.08 trillion ti aarẹ gbe wa siwaju wọn. Nigba ti wn yoo yẹ wo pada iṣuna naa ti di N13.6 trillion. Ni 2022 naa aarẹ Buhari loun ri wi pe wọn fi N37.59 bn kun iṣuna ọdun naa gẹgẹ bi owo iṣẹ akanṣe ti wọn. Ni 2023 bakan naa awọn aṣofin gẹgẹ bi ileeṣẹ aarẹ ṣe sọ tun fi awn akanṣe iṣẹ tuntun N770.72bn sinu iṣuna ti wọn si fi alekun ba owo iṣuna awn ileeṣẹ́ẹ ijọba pẹlu nkan bi N58.55 billion.
Náírà sí Dọ́là: Tinubu ní láti fòfin de irun wíìgì ti wọ́n n kó wọlé sí Nàíjíríà – Reno Omokri,Amugbalẹgbẹ aarẹ tẹlẹ, Reno Omokri ti gba Aarẹ Bọla Ahmẹd Tinubu lamọran lati fi ofin de bi wọn ṣe n ko irun ilẹ okere wọle si Naijiria. Reno Omokri lo sọrọ yii lori ikanni ayelujara ti ‘X’ rẹ laipẹ yii, to si ni irun ti wọn n ko wọle si Naijiria jẹ ọkan pataki lara awọn ohun to n ṣakoba fun owo naira. O ni bi Tinubu ba fi ofin de awọn ẹru ti wọn n ko wọle, yoo din  iṣoro to n koju owo naira ku patapata. Bẹẹ lo sọ pe awọn ọmọ Naijiria funra wọn pẹlu iṣoro to n koju owo naira. Omokri to ti figba kan ri jẹ amugbalẹgbẹ pataki fun Aarẹ tẹlẹri, Goodluck Ebele Jonathan sọ pe aami idanimọ nla owo naira jẹ fun Naijiria. Bakan naa lo tun bu ẹnu atẹ lu bi awọn ọmọ Naijiria ṣe fẹran lati maa wọ awọn baluu ilẹ okeere, ti wọn si n kọ baluu Naijiria silẹ lati maa fi rin irin ajo wọn. “Ẹ wo o, banki apapọ Naijiria ṣẹṣẹ san biliọnu owo dọla fun awọn baluu ilẹ okeere. Oju ọna kan naa ni awọn baluu wọnyi n fo pẹlu baluu Air Peace. Okri tun sọ pe: “Njẹ ẹ mọ pe bi emi ati iwọ, gẹgẹ bi ọmọ Naijiria ba n lo baluu Air Peace dipo ti ilẹ okeere, biliọnu kan dọla naa yoo duro ni Naijiria lati kari. “Bi owo dọla ati pọun ba n duro ni Naijiria, owo Naira yoo maa dide lati lagbara. Bi wọn ba kuro ni Naijiria, owo naira wa yoo maa lọ silẹ. “Banki apapọ Naijiria tun wa ni lati maa pọ igba miliọnu owo dọla lati maa fi san owo irun eeyan, bi ẹni pe Ọlọrun ko fun awọn obinrin wa ni irun. “Awọn irun yii ni awọn obinrin Indian, Bangladeshi, ati Southeast Asian ge danu lati fi jin fun awọn oriṣa wọn. “Lẹyin eyi, wọn a wa ko irun naa jọ, wọn a fun un ni orukọ bii ‘Brazilian, European ati Peruvian hair’, awọn obinrin wa yoo si maa sare lọ ra wọn. “Wọn a wọ ọ sori, wọn a tun maa mi irun naa lati fi bu ẹnu atẹ lu Tinubu wi pe oun lo n ba eto ọrọ aje jẹ. “Bi mo ba jẹ Tinubu ni, mo maa fi ofin de kiko irun eeyan wọle si Naijiria. Ẹ lọ ṣe iwadii, gẹgẹ bi orileede, Naijiria n na owo to pọ lori irun eeyan ju iwe lọ. “Awọn kọntena to n gba ori agbami okun wọle si Naijiria pẹlu awọn ohun ti a le pese funra wa lo n pa owo Naira...”
Taa ni Oyetunde Ojo, ọkọ ọmọ Ààrẹ Tinubu tó di alága àjọ FHA,Aarẹ Bọla Ahmẹd Tinubu ti kede ọkọ ọmọ rẹ, Oyetunde Ọladimeji Ojo gẹgẹ bii alakoso agba fun ileeṣẹ Federal Housing Authority (FHA). Ojo to ti figba kan ri jẹ ọkan lara awọn ọmọ ile igbimọ aṣoju-ṣofin to ṣoju ẹkun Ekiti West, Ijero ati Ẹfọn, ipinlẹ Ekiti niluu Abuja ni Aarẹ Tinubu kede rẹ l’Ọjọbọ, ọsẹ yii. Ninu atẹjade ti oludamọran pataki lori ọrọ iroyin ati ipolongo, Ajuri Ngelale gbe sita, lo ti ni iṣẹ Ojo ati awọn ọmọ igbimọ iṣakoso miran to kede wọn bẹrẹ loju ẹsẹ lai fi asiko ṣofo. Bakan naa ni Aarẹ Tinubu tun buwọ lu igbimọ iṣakoso Federal Mortgage Bank of Nigeria (FMBN) ti alakoso agba ati oludasilẹ rẹ jẹ Shehu Usman Osidi. Ojo ni kẹkọọ gboye Masters Degree nipa imọ Peace and Conflict Studies ni fasiti Greenwich to niluu United Kingdom. Ọjọ kẹrindinlọgbọn, oṣu kejila, ọdun 1979 ni wọn bi Ọnarebu Oyetunde Ọladimeji Ojo, to si lọ si ile-ẹkọ alakọbẹrẹ. Ọdun 1988 ni Ojo lọ sile-ẹkọ girama ti Senton, to si ṣetan lọdun 1994. Ojo ni imọ ẹkọ nipa iṣẹ iroyin, bẹẹ lo tun kẹkọọgboye nipa imọ eto oṣelu laarin ọdun 2002 si 2005. Ogbontarigi oniṣowo naa jẹ alaga eto ikansira-ẹni, igbogun ti iwa jibiti ati ileeṣẹ National Ethics & Value Industries lasiko to wa nipo ọmọ ile igbimọ aṣofin. Ojo jẹ ọkọ ọmọ Aarẹ Tinubu, Arabinrin Fọlaṣade Tinubu-Ojo to jẹ Iyalọja tuntun ti wọn ṣẹṣẹ yan nipinlẹ Ekoo lẹyin ti iyalọja ana papoda.
E ṣe sùúrù fún Tinubu, ọrọ̀ ajé Naijiria ti di òkú kó tó gbàjọba lọ́wọ́ Buhari – Fayose,Gomina ipinlẹ Ekiti tẹlẹ, Ayodele Fayose, ti sọ pe o yẹ ki awọn araalu gboriyin fun Aarẹ Bola Tinubu fun awọn akitiyan rẹ lati sọ eto ọrọ aje Naijiria ji pada. Fayose lo sọ ọrọ naa ninu ifọrọwerọ kan pẹlu ileeṣẹ iroyin Channels, nibi to ti ni ọrọ aje Naijiria ti di oku ki Tinubu to gba ijọba. O ni “Oku ni ọrọ aje Naijiria ki ijọba to bọ sọwọ Tinubu, nitori naa, ohunkohun ti a ba n sọ, o yẹ ka kan sara si i.” Ti ẹ ko ba gbagbe, lẹyin ti Aarẹ Tinubu fopin si owo iranwọ ori epo bẹntiro ni gbogbo nnkan bẹrẹ si n gbowo lori ni Naijiria, ti awọn araalu si n kigbe ebi. Eyii lo mu ki ọpọ araalu maa sọ pe ijọba Tinubu ko san awọn nitori ebi ti wa niluu, ti awọn mii si n sọ pe mariwo ni ijọba Buhari to kọja, lai mọ pe egungun gan ni ijọba Tinubu yoo jẹ. Amọ ṣa, Fayose ti sọ pe Tinubu n gbiyanju, o si n ṣe awọn ohun to yẹ lati ṣatunṣe si awọn nnkan ti ijọba Buhari ti bajẹ ni Naijiria. Gomina Ekiti tẹlẹ naa sọ pe ko si iṣẹ iyanu kankan ti Tinubu le ṣe lati tun ohun ti ijọba ana ti bajẹ ṣe laarin oṣu mẹsan an pere. Ninu ifọrọwerọ naa ni Fayose ti naka abuku si ijọba Muhammadu Buhari. O ni o jẹ ohun ibanujẹ pe ijọba Buhari ti fa ọwọ aago ilọsiwaju Naijiria sẹyin gidi, iya rẹ si lawọn araalu n jẹ loni yii. Fayose ni “Ẹ wo ọdun mẹjọ ti Aarẹ Buhari lo lori oye, ti Tinubu ba tilẹ ni afojusun rere fun Naijiria, bawo ni yoo ṣe ṣe? Ẹ wo gbogbo gbese to jẹ silẹ, bawo ni yoo ṣe yanju rẹ?” Gomina tẹlẹri ọhun wa rọ Aarẹ Tinubu ko dẹkun ati maa gboriyin fun Buhari nitori Buhari kii ṣe ibukun fun Naijiria. Lẹyin naa lo rọ Tinubu ko gbagbe nipa Buhari, ko si ṣiṣẹ takuntakun lati ri daju pe o mu ileri to ṣe fun awọn ọmọ Naijiria lasiko ipolongo ibo rẹ ṣẹ.
A kò ní padà sẹ́yìn lórí ìgbésẹ̀ àti mú àyípadà rere bá Nàìjíríà - Tinubu,Aarẹ Bọla Ahmẹd Tinubu ti sọ pe oun ko nii boju wẹyin wo iya ti awọn ọmọ Naijiria n jẹ lori ọwọngogo to n ṣẹlẹ lasiko yii, nitori pe ọna lati mu ayipada rere ba orileede ni. O ni igbesẹ ati ilana ti ijọba gbe lori ohun to mu ki araalu maa koju iṣoro ati ipenija loriṣiriṣi jẹ eyi ti yoo mu Naijiria bọ sipo to yẹ ko wa. Aarẹ Tinubu lọ sọrọ yii lasiko to n gba ikọ ajọ Corporate Council on Africa (CCA) ti alakoso agba wọn, Florizelle Liser lewaju fun lalejo nile agbara tiliu Abuja lalejo l’Ọjọbọ, ọsẹ yii. Nibẹ ni Tinubu ti sọ pe ohun to da oun loju pupọ ni pe gbogbo iṣoro ati ipenija ti araalu n koju yoo dopin laipẹ, ti gbogbo araalu yoo si rẹrin ayọ. Latigba ti Aarẹ Tinubu ti kede yiyọ owo iranwọ ori epo rọbi lọjọ to gba ijọba, ti owo naira si ti bẹrẹ sii lọ soke si owo dọla ni awọn araalu ti n pariwo ebi. Ṣugbọn ninu ọrọ rẹ, Aarẹ Tinubu sọ pe bo tilẹ jẹ pe ipenija nla ni Naijiria ati araalu n koju lasiko yii, ṣugbọn sibẹ, o ni ayọ n bọ laipẹ. “Inu mi dun lati gba ajọ yin lalejo, ati pe ajọ yin nifẹ si gbogbo ẹka eto ọrọ aje orileede Naijiria. A wa ni aarin meji ipenija to le tun orileede wa ṣe. “A ti n la a ja, ko si iyemeji, ṣugbọn a ko nii pada sẹyin. “A ti pe ara wa nija, a si nigbgagbọ pe a maa bori awọn ipenija wọnyi. Mo ni iwa ‘mo le ṣe’ ti yoo ja si ‘a gbọdọ ṣe’. A ni ikọ to dara, ti a si gbọdọ ni afojusun lati de ilẹ ileri wa.” Bakan naa, Gomina ile ifowopamọ agba Naijiria, Yẹmi Cardoso ti rọ gbogbo ọmọ Naijiria lapapọ lati ṣe suuru, ki wọn si fọkan wọn balẹ lori ọwọngogo to wa nita. Cardoso sọ pe banki agba Naijiria ti n ṣiṣẹ takuntakun lati rii pe owo Naira lagbara ju bo ṣe wa lọ. Gomina Cardoso sọrọ yii nibi eto idanilẹkọọ ita gbangba to waye ninu gbọngan CBN Centre of Excellence ti fasiti ilu Ibadan l’Ọjọbọ to kọja. Nibẹ lo ti fi ye gbogbo ọmọ Naijiria pe gbogbo igba ti owo Naira ba ti n koju iṣoro ati ipenija, banki CBN naa n koju iṣoro ati ipenija pẹlu. Cardoso ti Ọmọwe Usman Opanachi to jẹ alakoso lẹka eto ilana owo ṣoju fun ninu ọrọ rẹ ṣalaye pe “Nigbakugba ti ipenija ba ti ba owo naira, CBN naa ti wa ninu ipenija niyẹn. A ti n ṣiṣẹ lọsan ati lori lati koju awọn ipenija yii, ti a si nigbagbọ ati ireti pe gbogbo rẹ yoo wa si opin. “Paṣipaarọ owo wa lo ba gbogbo ẹka patapata. Paṣipaarọ naa ti mu ki ọwọngogo ba gbogbo nnkan. Paṣipaarọ yii ni iṣoro ti a ni. “O ti wa nibẹ tipẹ, banki apapọ si ti gbe oriṣiriṣi ilana kalẹ lati yanju awọn iṣoro wọnyi. Awọn ilana ọhun si ti mu iyanjusi igba diẹ wa. “CBN kọ ni a ti n tẹ tabi pin owo dọla. Owo naira nikan ni a n ṣe jade. Erongba wa si ni pe awọn ilana wa yii yoo din awọn iṣoro wọnyi ku.”
Gómìnà Sanwo-Olu ṣàbẹ̀wò sí'bi tí bàlúù kékeré kan ti já lulẹ̀, l'Eko,Gomina ipinlẹ Eko, Babajide Sanwo-Olu t ṣabẹwo si ibi ti ọkọ ofurufu ẹlikọpta ti ja lulẹ ni Ikeja, nipinlẹ Eko. Sanwo-Olu gboriyin fun awọn oṣiṣẹ pajawiri ati gbogbo awọn to tuyaya jade lati doola ẹmi awọn eniyan. Ninu atẹjade ti akọwe fun gomina naa, Gboyega Akọsile fi lede to ti sapejuwe ọkọ ofurufu naa gẹgẹ bi eleyii to ni engine kekere, pẹlu nọnba idanimọ 5NCCQ. Ọkọ ofurufu kekere naa lo ja lulẹ pẹlu awọn to wa ninu rẹ si agbegbe  Oba Akran Avenue, Ikeja, Eko. Awọn meji to wa ninu ọkọ ofurufu naa ni wọn doola ẹmi wọn ti wọn si w ani ileewosan nibi ti wọn ti n gba itọju. Lẹyin ti gomina naa wo ibi iṣeḷ naa tan lo sọ fun awọn oniroyin pe oun lọ si papakọ ofurufu lati darakọ mọ aarẹ orilẹede Naijiria, Bola Ahmed Tinubu to n lọ si Benin Republic. Bakan naa lo fi da awọn eniyan loju pe ko si ẹmi to sọnu ninu iṣẹlẹ naa. Gomina naa ni oun dupẹ lọwọ Ọlorun wi pe iṣẹlẹ naa ko la ẹmi awọn eniyan lọ. To si ni fikun pe ajọ to n sewadii isẹlẹ pajawiri, Nigerian Safety Investigation Bureau (NSIB) ti bẹrẹ iwadii kikun lori iṣẹlẹ naa. Wọ́n ní awakọ̀, òṣìṣẹ́ iléeṣẹ́ náà àtàwọn èrò méjì ló wà nínú ọkọ̀ náà tí àwọn sì ti dóòlà wọn. Àtẹ̀jáde kan tí àjọ panápaná Eko fi síta ní ọkọ̀ òfurufú náà jẹ́ èyí tí wọ́n fi ń ṣe ìdánilẹ́kọ̀ọ́. Adarí àjọ náà Adeseye Margaret ní àwọn ènìyàn mẹ́rẹ́ẹ̀rin tó wà nínú ọkọ̀ náà ni wọ́n móríbọ́ láàyè àmọ́ tí wọ́n farapa. Margaret ní ohun gbogbo ti padà bọ̀ sípò ní agbègbè náà tí àwọn sì ti ṣe ohun gbogbo láti fi dènà ìjàmbá tó tún le ṣẹ́yọ látara ìṣẹ̀lẹ̀ náà. Àwọn àwòrán tó gba orí ayélujára ṣàfihàn bí àwọn ènìyàn ṣe péjọ síbi ìṣẹ̀lẹ̀ náà láti pa iná ọkọ̀ òfurufú ọ̀hún lásìkò tó ń jó.
"Ẹrù tí mo tẹ̀lé ló kó mi yọ nínú ìjàmbá tó pa ọ̀gá mi Wigwe àti àwọn mìí - Olusola Faleye,Olusola Faleye, to jẹ amugbalẹgbẹ ọga aga agba ile ifowopamọ Access Holdings to di oloogbe, Herbert Wigwe, ti tu pẹrẹpẹrẹ ọrọ lori bi ori ṣe ko o yọ ninu ijamba ọkọ ofurufu to pa ọga rẹ ati iyawo, pẹlu ọmọ rẹ. Faleye lo ṣalaye ọrọ naa nibi ayẹyẹ iyẹsi ikẹyin ti awọn ọlọla ilu kan ṣe fun oloogbe naa niluu Eko. Gẹgẹ bii ohun to sọ, o ni oun ko ni anfaani lati wọ ọkọ ofurufu ti oloogbe naa ti pade iku nitori pe ẹru wọn ko le gba ọkọ naa. O ni eyi lo mu ki oun wọ ayọkọlẹ pẹlu ẹru naa lati lọ ba wọn nibi ti wọn n lọ. Ọjọ kẹsan an, oṣu Keji, ọdun 2024 ni ijamba ọkọ ofurufu ọhun waye ni orilẹ-ede America. Lati Naijiria ni Wigwe, iyawo rẹ Chizoba ati ọmọ rẹ ọkunrin, Chizzy, Faleye ati Abimbola ti rinrinajo lọ siluu London, ti wọn si gba ibẹ lọ siluu Palms Springs, ni California, ni America. Ọgbẹni Faleye sọ pe oun ranti pe nigba ti awọn wa loju ofurufu, oun beere lọwọ rẹ pe ṣe o rọrun fun un lati fo ninu ọkọ ẹlikọpita loru ọganjọ. ""Esi ti ọga fun mi ni pe ko si iyọnu, nitori Amercia la wa, wọn si ni ẹrọ igbalode to le riran daadaa ninu okunkun.” Faleye sọ siwaju si pe ọkọ meji lo n duro de awọn ni papakọ ofurufu. O ni ẹyọkan gbe oloogbe naa ati awọn ẹbi rẹ lọ sidi ẹlikọpita nigba ti ọkọ keji yoo ko ẹru wọn lọ ba wọn nibi ti wọn n lọ nitori wọn ko le ko ẹru naa sinu ọkọ ẹlikọpita. O ni oun wa wo pe ko ni tọ ki oun ba wọn wọ ọkọ ẹlikọpita ṣugbọn ki ẹru wọn ma tete de ibi ti wọn n lọ. Faleye ni oun wa sọ fun Wigwe pe oun yoo rinrinajo naa pẹlu ọkọ lori ilẹ pẹlu ẹru wọn, eyi ti oun yoo wa ko ba wọn nibẹ, ti ọga oun si sọ pe ko buru. “Mo lọ ba a, mo sọ fun pe, ọga, mo ro pe yoo dara ki n tẹle ọkọ pẹlu awọn ẹru yii lati wa gbe wọn ba yin, o ni odaa, ko buru. “Mo wa ni ki Ọlọrun maa ṣọ wọn.” Wigwe to ti fi igba kan jẹ igbakeji ọga agba banki Access, pada di ọga lọdun 2014 lẹyin ti oludokowo pọ rẹ, Aigboje Aig-Imoukhuede fi ipo naa silẹ lọdun 2014. Ọdun 1966 ni wọn bi Herbert Onyewumbu Wigwe, niluu Port Harcourt, nipinlẹ rivers. O gba oye imọ ijinlẹ akọkọ ninu iṣiro owo lati University of Naijiria, to w ani Nsukka nipinlẹ Enugu lọdun 1987. O gba iwe ẹri keji ninu imọ nipa eto ile ifowopamọ ati iṣuna lọdun 1991, ni University College of North Wales, nipasẹ ẹkọ ọfẹ ti ijọba ilẹ Britain. Lẹyin naa lo kawe nipa akoso ọrọ aje ni Fasiti ilu London. Wigwe bẹrẹ iṣẹ oluṣiri owo nileeṣẹ Coopers & Lybrand, ko to o darapọ mọ ile ifowopamọ Guaranty Trust Bank nibi to ti ṣiṣẹ fun ọpọlọpọ ọdun. Lọdun 2002, Ọgbẹni Wigwe ati ẹni ti wọn jọ n dokowo pọ, Aigbpje Aig-Imoukhuede, ra Access Bank. Laarin ọdun 2002 si 2017, banki naa kuro ni ipo karundinlaadọrin ni Naijiria, si ipo kẹrin laarin awọn banki to tobi julọ. Orukọ iyawo Wigwe ni Chizoba, wọn si bi ọmọ mẹrin funra wọn."
Ọkọ̀ òfúrufú ìjọba àpapọ̀ Nigeria Air tí padà balẹ́ sílùú Abuja lónìí,Ọkọ ofurufu ijọba apapọ Naijiria Nigeria Air ti ijọba ṣeleri pe yoo de si Naijiria lọjọ Ẹti ti balẹ si papakọ ofurufu Nnamdi Azikwe ni ilu Abuja. Orileede Ethiopia lo ti gbera lati ti oju si ti wa lọna lati mọ boya ileri yi yoo di mimuṣẹ ki ijọba aarẹ Buhari to kogba sile. O jẹ nkan ti ọpọ ọmọ Naijiria ti n jaran rẹ lati igbat ti ileeṣẹ ofurufu tẹlẹ Nigerian Airways ti dẹnukọlẹ. Baalu ẹyọọ kan la ṣi gburo pe o balẹ ti ireti si wa pe awọn meji to ku ti yoo fipe mẹta naa ko ni pe de. Amọ bi awọn baalu naa ba tilẹ de ko si aridaju pe wọn yoo bẹrẹ iṣẹ ayafi ti ọrọ ẹjọ tawọn ẹgbẹ awọn eleto ọkọ ofurufu pe ijọba Naijiria. Laipẹ yi ni ẹjọ naa gba ọna mi yọ nigba ti awọn agbẹjọro ijọba beere igbalaye ile ẹjọ lati sun ẹjọ naa lọ si ilu Abuja. Adajọ gba ẹbẹ wọn wọle ṣugbọn ẹgbẹ awọn eleto ofurufu tako idajọ yi. Ile ẹjọ pada wọgile itako wọn ti o si jọ pe nilu Abuja ni ẹjọ naa yoo ti maa tẹ siwaju nigba kigba ti wọn ba fẹ gbọ ọ. Iroyin to n tẹ wa lọwọ sọ pe ọkọ ofurufu ijọba apapọ, Nigeria Air, yoo balẹ siluu Abuja lonii. Gẹgẹ bii ohun ti a gbọ, ọkọ ofurufu naa wa niluu Addis Ababa, lorilẹ-ede Ethiopia bayii, nibi ti yoo ti gbera wa si Naijiria. Ṣaaju ni agbẹnusọ Buhari, Bashir Ahmad, ti kọkọ sọ pe ọkọ ofurufu ijọba apapọ naa yoo bẹrẹ iṣẹ titi ipari ọdun 2018 amọ o kuna. Ẹwẹ, minisita fun irinna ọkọ ofurufu, Hadi Sirika, ni ọkọ ofurufu ọhun yoo bẹrẹ iṣẹ ki saa Aarẹ Muhammadu to pari. Nigba to n ba ileeṣẹ iroyin Channels sọrọ, Sirika ni “Lori ọrọ Nigeria Air, ọkọ ofurufu naa yoo balẹ si Naijiria lọjọ Ẹti lara awọn igbesẹ lati bẹrẹ iṣẹ naa.” “Ọjọ naa ni a o ṣi aṣọ loju eegun baalu ọhun toun ti ami Naijiria lara rẹ, a o da awọn ọkọ ofurufu ijọba pada bọ sipo.” Lasiko ti a n ko iroyin yii jọ, fidio ọkọ ofurufu kan ti wọn kọ orukjọ ‘Naijiria Air’ si lara pẹlu ọda alawọ ewe ati funfun orilẹ-ede Naiiiria si lara ti n tan kalẹ lori ayelujara. Wayi o, ẹgbẹ awọn ileeṣẹ ọkọ ofurufu ni Naijiria, Airline Operators of Nigeria (AON) ti pe ẹjọ tako ọkọ ofurufu ijọba Naijiria naa latari awọn to ni ipin ninu ileeṣẹ ọkọ ofurufu ijọba naa. AON si ti kọ iwe si Aarẹ Buhari, ninu eyii ti wọn ti sọ pe ileeṣẹ ọkọ ofurufu ijọba ọhun ko ba ofin mu. Agbẹnusọ Buhari, Bashir Ahmad ti sọ pe ọkọ ofurufu Nigeria Air naa yoo jẹ ohun iwuri nla  fun awọn ọmọ Naijiria ati gbogbo olugbe ilẹ adulawọ lapapọ.
Ẹ dáríjìn wá, kùrukùru ló jẹ́ kí bàálù wa tó yẹ kó balè sí Abuja mórílé Asaba-United Nigeria Airlines,Ileeṣẹ ọkọ ofurufu orileede Naijiria kan ti baalu rẹ ṣina gbe awọn ero lọ si ibi ti wọn o lero ti tọr aforinjin lọdọ awọn ero to wa ninu baalu naa. Ọkọ ofurufu United Nigeria Airlines kan lo gbe awọn ero to  n lọ si ilu Abuja  lati Eko lo ṣadede kede nigba ti wọn fẹ balẹ pe awọn ti de ilu Abuja. Nigba ti awọn ero yoo yọju wo ita wọn ri pe Asaba lawọn wa dipo Abuja ti wọn kede pe awọn ti gunlẹ si. Ileeṣẹ ọkọ ofurufu naa fi itọrọ aforijin yi sita to si ṣalaye pe kurukuru oju ọjọ lo mu ki awọn ya lọ si Asaba ati pe ẹni to kede pe awọn ti de si Abuja lo ṣi ikede ṣe. Iṣẹlẹ yi waye lọjọ Aiku tii ṣe ọjọ Kẹrindinlọgbọn oṣu Kọkanla ọdun yi. Kete ti ọrọ yi ṣẹlẹ lawọn kan ti n sọ pe o ṣeeṣe ki wọn ṣi ọna tori pe awọn to yẹ ko fi oju ọna han wọn lo dari wọn si ibomiran. Ọkọ ofurufu naa pada gbera lati Asaba lọ si Abuja ti ileeṣẹ naa si sọ pe awọn awakọ baalu naa mọ si iyipada oju ọna to yẹ ki wọn gba de ibi ti wọn n lọ yi Niṣe ni ọpọ awọn to gbọ iroyin yi bẹrẹ si ni ṣe eemọ pe ba wo ni baalu to yẹ ko gbera lọ si Abuja ṣe gba ọna Asaba lọ. Loju opo ayelujara kaakiri ibeere yi lo gbẹnu awọn ọmọ Naijiria ti ọpọ si n kesi awọnalaṣe eto irina ofurufu lati ṣe iwadii to peye. Bawọn kan ṣe n gbarata lori ohun ti wọn ṣapejuwe gẹgẹ bi aimọṣẹ ileeṣẹ ofurufu yi lawọn mii n fi ọrọ yi ṣe awada ti wọn si n sọ pe ki awakọ baalu naa wa ṣeṣi gbe awọn to fẹ japa kuro ni Naijiria lọ si ilẹ Gẹẹsi. Ninu awọn ti iṣẹlẹ yi ko dun mọ ninu ni Anyaora Okeke to ṣe afihan oju opo bi baalu naa ṣe gbera lati Eko lọ si Asaba. O sọ pe lati ibẹrẹ pẹpẹ to gbera ni baalu yi ko ti morile Abuja rara debi  pe yoo ṣẹri pada si ọna Asaba nigba ti wọn sọ pe oju ọjọ ṣe kurukuru. O sọ pe kani ọrọ ri bẹẹ pe oju ọjọ ṣe kurukuru, ki lo de to fi jẹ baalu ileeṣẹ United Airlines nikan ni wọn dari pe ko l si Asaba ti awọn iyoku ko si ṣẹri pada bi ti wọn.
Indonesia ti bẹ̀rẹ̀ síí lo epo pupa láti fi wa ọkọ̀ bàlúù,Fun igba akọkọ, orileede Indonesia ti fi epo pupa rọpo epo to n gbe ọkọ Baluu wọn fo loke, bẹẹ si ni wọn ti ṣe ayẹwo rẹ. Laipẹ yii ni orileede Indonesia lo epo pupa lati fi gbe ọkọ baluu akero fo, eyi si ni wọn fẹ maa lo dipo kẹrosiini ati epo rọbii ti awọn ọkọ baluu n lo fi fo. Gẹgẹ bi awọn orileede ti wọn n ṣe epo pupa ni rẹpẹtẹ (biofuels), wọn ti gba wọn lamọran lati bẹrẹ sii lo epo pupa dipo eyi ti wọn n lo tẹlẹ. Ọkọ baluu Garuda Indonesia to ni nọmba idanmọ Boeing 737-800NG ni wọn kọkọ fi ko ero ti ko din ni ọgọrun-un lati ilu Jakarta si Surakarta lorileede Indonesia. Alakoso ati oludasile Garuda Indonesia, Irfan Setiaputra nigba to n sọrọ, o ni irin ajo naa le ni ẹẹdẹgbẹta kilomita (550km), ati pe ko din ni maili 342 (342miles). O ni awọn ti bẹrẹ igbesẹ lati ba awọn alakoso ileeṣẹ Pertamina, ileeṣẹ to n ri sọrọ ohun agbara (Energy Ministry) ati awọn ti ọrọ kan lati rii pe wọn bẹrẹ sii lo epo pupa yii. Bẹẹ lo si awọn fẹẹ jokoo papọ sọrọ lati rii pe owo rẹ ko ga awọn ti yoo nilo rẹ lara. Ileeṣẹ Indonesian Energy Firm PT Pertamina (PERTM.UL) ni wọn ṣe epo pupa to n gbe ọkọ baluu yii. Ohun ti wọn pe hydro-processed esters and fatty acid (HEFA) ni wọn fi imọ tẹkinọlọji ṣe lara ẹyìn ti wọn lo. Reuters sọ pe lati bi oṣu kẹjọ ọdun yii si ibẹrẹ oṣu yii ni Garuda ti bẹrẹ sii ṣe ọpọlọpọ ayẹwo debi ayẹwo ọkọ baluu nipa epo ti wọn ṣẹṣẹ ṣe yii, lati fi mọ bi awọn ẹnjiini naa yoo ṣe ṣiṣẹ daadaa si. Pertamina sọ pe epo ti wọn yọ lara ẹyìn yii ti mu adinku ba afẹfẹ to n wọnu agbegbe ti wọn pese fun-un, eyi ti wọn pe ni ‘atmosphere warming greenhouse gases compared with fossil fuels’. Awọn orileede to n pese epo pupa wọn wọnyi tun ti bẹrẹ sii sọ pe ki wọn maa lo awọn epo isebẹ ti awọn araalu n lo fun ipese epo ọkọ ofurufuru naa ti wọn pe ni ‘Sustainable Aviation Fuel (SAF)’. Harris Yahya to jẹ ọkan lara awọn alakoso Energy Ministry sọ pe lilo epo tuntun ti Biofuels yii yoo mu adinku ba ohun ti wọn pe ni greenhouse effect. Lọdun 2021, Indonesia lo ẹpọ kan naa yii lati ṣe ayẹwo gbigbe ọkọ baluu to jẹ ti ilu wọn Dirgantara Indonesia jet fo, ti ọkọ baluu naa si fo lati ilu Bandung ni West Java si ilu Jakarta. Ileeṣẹ ọkọ ofurufuru to jẹ ọkan lara awọn to n lọ afẹfẹ greenhouse julọ ti n wa ọna ti wọn yoo fi mu adinku ba carbon footprint ti wọn n lo tẹlẹ si ohun miran. Awọn eeyan ti n sọ pe ileeṣẹ naa yoo nilo lita epo ti ko din ni biliọnu 450 SAF ni wọn yoo nilo nigba ti yoo ba fi di ọdun 2050, iyẹn bi epo naa ba le ṣiṣẹ ohun ti wọn n fẹ. Ṣugbọn ni bayii, awọn orileede kan ti bẹrẹ sii sọrọ lori ipalara ti epo tuntun yii yoo mu ba wọn nigba ti wọn ba bẹrẹ sii ge awọn ọpẹ ẹyin lulẹ, eyi ti wọn pe ni ‘deforestation’. Ajọ iṣọkan ilẹ Yuroopu, European Union ti fẹẹkantẹlẹ gbe igi dina bi wọn ṣe n gbe epo pupa wọle. Ninu oṣu kẹrin, ọdun 2022, Indonesia ti fi ofin de gbigbe epo pupa wọle si orileede naa lai fi akoko ṣofo. Ọna epo rọbii miran ti awọn ileeṣẹ ọkọ ofurufu tun wo lati maa lo niyẹn. Lati bi ogun ọdun le diẹ sẹyin, wọn ni lilo ohun ti wọn pe ni biodiesel, eyi ti wọn gba lati ara oku ẹranko ni UK ti lọ soke. Iwadii tuntun tun sọ pe lilo rẹ ti lo soke ni ida ogoji lati ọdun 2006. Pupọ awọn epo yii ni wọn n lo fun mọto ati awọn tirela nla, ṣugbọn ti ijọba UK ati EU n gbiyanju lati rii pe awọn ohun alopati yii jẹ ki ẹka ọkọ ofurufu lọ soke. Gẹgẹ bu eto ayika ati irinna, ọkọ ofurufu to n lọ lati Paris si New York yoo gbe oku ẹlẹdẹ nlanla ti din diẹ ni ẹgbẹrun mẹsan (8,800), iyẹn to ba jẹ pe epo ti wọn ri lara awọn oku ẹranko wọnyi ni wọn n lo.
Bí àwọn ọmọ mẹ́rin sẹ jàjàbọ́ nínú aginjù rèé lẹ́yìn tí ìyá wọn kú nínú ìjàmbá ọkọ̀ bàálù,Ni Ọjọ Ẹti ni ikọ ọmọogun ilẹ Columbia doola ẹmi awọn ọmọ mẹrin ti wọn ha sinu igbo aginju lorilẹede Columbia, ti gbogbo orilẹede si ti n gbadura fun awọn ọmọ naa lati ye. Inu gbogbo araalu lo dun lẹyin ti ẹrọ redio dun ninu igbo aginju, ti wọn si fo fun ayo pe wọn ti ri awọn ọmọ naa. Ariwo to gba agbegbe naa kan ni pe ‘’Miracle, miracle, miracle, miracle- ‘’iyanu, iyanu, iyanu, iyanu!’’ Ọrọ awọn ikọ ologun yii tun mọ pe awọn ọmọ ti wọn ti n wa fun ogoji ọjọ ni wọn ti ri laaye. Awọn ọmọ naa ti wọn wa lati agbegbe Huitoto, ni wọn jẹ ọmọ ọdun mẹtala, mẹsan, mẹrin ati ọmọ ọdun kan. Awọn ọmọ yii ni wọn ha si agbegbe ti ẹranko igbo, ejo ati ẹfọn wa. Aarẹ orilẹede Columbia, Gustavo Petro ṣapejuwe iṣẹlẹ naa gẹgẹ bi eleyii to jọ araye loju, ti yoo si wa ninu itan titi lae. Awọn ọmọ naa ti wọn wa lati mọlẹbi , Mucutuy mọ nipa aginju, bi wọn ṣe n pa ẹran, bi wọn ṣe n pa ẹja lati kekere. Baba wọn agba, Fidencio Valencia sọ fun awọn oniroyin pe ẹgbọn wọn agba, Lesly ati eleyii to tẹle, Soleiny mọ nipa aginju naa daradara. Mọlẹbi wọn obinrin, Damarys Mucutuy sọ fun awọn niroyin pe awọn ti ma n ṣere bi wọn yoo ṣe gbe ninu igbo ‘’survival game’’ lati kekere nitori naa , wọn mọ nipa aginju. O ni awọn ọmọ naa mọ bi wọn yoo ṣe kọ ile kekere ninu igbo, eso to yẹ ki wọn jẹ ati awọn eso to jẹ majele to wa ninu igbo. Bakan naa lo ni ọmọ naa mọ lati tọju ọmọ kekere. Ohun ti Lesly ṣe lẹyin ti ọkọ baalu wọn ja lulẹ ni lati lo igi lati fi kọ ile, ti wọn si lo ohun ti wọn fi n so irun wọn lati fi di papọ. Bakan naa lo mu flour lati inu ọkọ baalu to ja lulẹ naa ti wọn n wa ninu rẹ alti jẹ. O ni flour yii ni awọn jẹ titi to fi tan, ki wọn to wa bẹrẹ si ni jẹ eso. Wọn ni awọn ọmọ naa wa eso lọ si inu igbo eleyii to jẹ avichure, to wa bi kilomita kan si ibi ti iṣẹlẹ naa ti waye. Onimọ nipa eto idilẹ lorilẹede Coluimbia ni bio tilẹ jẹ pe awọn ọmọ naa ha lasiko ti eso wa loriṣirisi, amọ iyanu nla ni ọrọ naa jẹ bi wọn ṣe gbe ninu aginju naa. O sapejuwe igbo naa gẹgẹ bi eleyii to kun fun okunkun pẹlu awọn igi nlanla, to fi mọ ojo arọrọda, ati ba wọ ni wọn yoo ṣe ri omi mimu. Awọn mọlẹbi to ba awọn oniroyin sọrọ ni asiko kan wa ti awọn ọmọ naa ba aja igbo ja, ti wọn si bori rẹ. Amọ ẹgbọn agba ni imọ nipa aginju lati mọ bi yoo ṣe gbe ni iru agbegbe bẹẹ. Awọn ikọ ọmọogun ni bi awọn ṣe n wa awọn ọmọ naa kiri ni wọn n ju awọn iwe pelebe silẹ fun awọn ọmọ naa ti wọn kọ ni ede abinibi awọn ọmọ naa. Bakan naa ni wọn kọ bi wọn se jajabọ ninu aginju naa. Amọ awọn ikọ ologun naa ni awọn ti kọja ni ọpọ igba ni agbegbe ti wọn pada ti ri awọn ọmọ naa O kere tan awọn ikọ ẹṣọ alaabo ti ijọba ati ti awọn ibilẹ to fẹrẹ to igba lo doola ẹmi awọn ọmọ naa. Akọbi naa nigba to ri awọn to wa doola ẹmi wọn, ohun to kọkọ jade lẹnu ọmọ naa ni pe ebi n pa oun, bakan naa ni aburo rẹ ni iya wa ti ku. Lẹyin naa ni wọn gbọ pe iya awọn ọmọ naa ku lẹyin ọjọ mẹrin ti baalu naa jabo, to si ni ki awọn ọmọ naa jade kuro nibẹ, ki o to dagbere fun aye. Ninu ọrọ iya iya wọn, o ni ohun ko fi igba kankan sọ ireti nu fun ogoji ọjọ ti wọn fi n wa awọn ọmọ naa. Ti wọn si ni igbagbọ pe, iya wọn to doloogbe, lo ni ẹmi airi, to si ri pe awọn ọmọ naa ko bọ sinu ewu. Awọn ọmọ mẹrin ti wọn doola ẹmi wọn ninu igbo aginju ni Columbia ti ri awọn mọlẹbi wọn ni ileewosan ti wọn ti n gba itọju. Baba agba fun awọn ọmọ naa, Fidencio Valencia lo sọ bẹẹ lasiko ti o ri awọn ọmọ naaa. Awọn mọlẹbi naa to jẹ ọmọ ọdun mẹtala, mẹsan an, marun un ati ọmọ ọdun kan ni wọn ṣapejuwe pe o ṣi rẹ wọn amọ inu wọn dun lati ri awọn mọlẹbi wọn. Awọn ọmọ naa n sọrọ diẹ diẹ, ti meji ninu wọn si ti bẹrẹ si ni ṣere. Ọjọ Ẹti ni awọn ikọ ologun ati awọn ẹṣọ aabo labẹle doola ẹmi awọn ọmọ naa lẹyin ti wọn ti lo ogoji ọjọ ninu aginju. Iya awọn ọmọ naa ati awọn awakọ baalu meji lo ku ninu iṣẹlẹ naa. Awọn ọmọ naa ni wọn wa laaye ninu igbo nipa jijẹ eso ati ‘’Flour’’ ti wọn mu kuro ninu ọkọ baalu to jabọ naa. Awọn dokita wọn ni wọn wa ni alaafia amọ o ṣeeṣe ki wọn wa ni ileewosan fun ọṣẹ meji si mẹta. Idunnu ati ayọ sọ ni Columbia lẹyin ti wọn ri awọn ọmọ mẹrin ni wọn ti wọn sọnu si inu igbo ajinju Amazon ni Columbia. Eyi n waye lẹyin ogoji ọjọ ti awọn ọmọ naa ti jajabọ ninu ijamba ọkọ baalu ni agbegbe naa. Awọn ọmọ naa lo gbiyanju lati tọju ara wọn ni gbogbo igba ti wọn fi wa ninu igbo naa. Aarẹ orilẹede Columbia ni awọn ọmọ mẹrin to jẹ ọmọ iya kan naa ni iwalaye wọn jasi ayọ fun gbogbo awọn ara orilẹede naa. Awọn ọmọ naa jẹ ọmọ ọdun mẹtala, mẹsan, mẹrin ati ọmọ ọdun kan. Iya awọn ọmọ naa ati awakọ ofurufu meji lo ku ninu ijamba ọkọ baalu nigba ti o jabọ si inu igbo aginju naa  ni Ọjọ Kini, Osu Karun un,ọdun 2023. Ọgọọrọ awọn soja ati awọn ara agbegbe naa ni wọn bọ si inu igbo lati doola ẹmi awọn ọmọ naa. Aarẹ naa ni awọn ọmọ naa wa lai si ẹlomiran pẹlu wọn, ti wọn si jajaye, eleyii ti aarẹ naa ni yoo jẹ manigbagbe. Nibayii, wọn ti ko awọn ọmọ naa lọ si ileewosan fun itọju pipe. Bakan naa ni awọn mọlẹbi awọn ọmọ naa ni o seese ko jẹ pe idanilẹkọ ti awọn ọmọ naa ni nipa jijẹ eso ati gbigbẹ ninu aginju lo fun wọn ni oye lati gbe ninu aginju naa fun ogoji ọjọ.
Bí àwọn olùrànlọ́wọ́ ṣe gé ẹsẹ̀ obìnrin tó há sínú ẹ̀rọ agbénifò ní pápákọ̀ òfurufú,Awọn aranilọwọ ti ge ẹsẹ arabinrin kan ti wọn n gbiyanju lati ranlọwọ yọ  ẹsẹ rẹ to ha sinu ẹrọ kan to n rin ni papakọ ofurufu. Ọmọ rẹ sọ pe o ba awọn ẹbi rẹ lojiji ti ipo ironu inu ọpọlọ rẹ si n kọ awọn lominu lẹyin ti wọn ṣe iṣẹ abẹ fun un tan ni Ọjọbọ ọsẹ. Iṣẹlẹ manigbagbe naa waye ni papakọ ofurufu Don Mueang ni Bangkok. Awọn oniroyin abẹle jabọ pe ẹsẹ obinrin ẹni ọdun mẹtadinlọgọrin ọhun dede ha ni owurọ Ọjọbọ lẹyin ti apoti ẹru to gbe dani yọ ọ ṣubu nigba to fẹ lọ wọ inu ọkọ baalu. “Ipo ọkan ati iṣesi mama mi n kọ wa lominu,” ọmọ rẹ ọkunrin kọ eyi soju opo Facebook rẹ. “A baa sọrọ fun akoko ranpẹ ṣaaju ati lẹyin iṣẹ abẹ naa... Bo tilẹ jẹ pe o fi agbara han nipasẹ iwo oju ati ohun rẹ, awa mọ pe denu denu, ọkan rẹ bajẹ tori o dede padanu ẹsẹ naa ni,” Kit Kittirattana fi kun un. “Ẹbi wa mọ daradara pe a ko ni le mu ki ẹsẹ rẹ rin pada bii ti tẹlẹ mọ, ti kii sii ṣe pe a le mu iru igbe aye to ti gbe tẹlẹ pada wa,” o kọ eyi kun ọrọ rẹ. Awọn aworan to wa lori ayelujara ṣafihan arabinrin naa ti wọn ko tii fi orukọ rẹ han – ti o joko pẹlu ẹsẹ rẹ to ha si abẹ ẹrọ agbenifo ti wọn n pe ni travelator. Apoti ẹru alawọ “pink” kan to wa lẹgbẹ rẹ ti padanu ẹsẹ meji bẹẹ si ni nnkan bii alawọ pupa rẹsu rẹsu to maa n wa lara ẹrọ travelator naa ti kan danu. Awọn alaṣẹ papakọ ofurufu naa sọ pe iṣẹlẹ ọhun ba awọn lọkan jẹ gidi, ati pe awọn yoo fun obinrin naa ni nnkan gba ma binu fun adanu ẹsẹ osi rẹ bẹẹ si ni awọn yoo tun gbe sisan owo itọju ilera rẹ. Adari kan ni papakọ ofurufu naa, Karant Thanakulijeerapat sọ fun awọn oniroyin l’Ọjọbọ pe ohun to ṣokunfa iṣẹlẹ naa ṣi wa labẹ iwadii. O fi kun un pe papakọ ofurufu naa ti n ṣeto lati ṣe ayipada ọpọlọpọ ẹrọ agbenigoke to ti gbo ni ọdun 2025 ṣugbọn wọn wa lee jẹ ki amuṣẹ rẹ ya bayii. Awọn ileeṣẹ iroyin abẹle sọ pe ẹrọ agbenigoke to ṣe ijamba yii ti n ṣiṣẹ lati ọdun 1996.
Kí ló fa awuyewuye lórí àyípadà orúkọ pápákọ̀ òfurufú Minna s'órúkọ Tinubu?,Ní ọjọ́ Ajé, ọjọ́ Kọkànlá, oṣù Kẹta ọdún 2024 ni ààrẹ Bola Tinubu ṣe àbẹ̀wò sí ìpínlẹ̀ Niger láti ṣe ìfilọ́lẹ̀ àtúnṣe pápákọ̀ òfurufú èyí tí ìjọba ìpínlẹ̀ náà ṣẹ̀ṣẹ̀ tún ṣe, tí wọ́n sì sọ ní orúkọ rẹ̀. Tinubu yóò tún ṣe ìfilọ́lẹ̀ iṣẹ́ àkànṣe ètò ọ̀gbìn Niger State Agricultural Revolution Project àti ẹ̀ka ètò Hajj ní pápákọ̀ òfurufú náà. Àmọ́ ṣíṣe àyípadà orúkọ pápákọ̀ òfurufú ìpínlẹ̀ Niger sí orúkọ ààrẹ ló ti ń fa awuyewuye, tí àwọn èèyàn sì ń bèèrè pé kí ló dé tí ìjọba fi ń pààrọ̀ orúkọ pápákọ̀ òfurufú náà. ‘Dr Abubakar Imam Kagara International Airport’ ni orúkọ pápákọ̀ òfurufú náà ṣáájú kí wọ́n tó yí orúkọ rẹ̀ padà. Dókítà Abubakar Kagara ló jẹ́ ògbóǹtarigì akọ̀wé àti akọ̀ròyìn tó kọ́kọ́ kọ ìwé ìròyìn ní èdè Haúsá “Gaskiya Ta Fi Kwabo” ní ọdún 1939. Abubakar Kagara jẹ́ ọ̀kan lára àwọn òǹkọ̀wé ní ẹkùn árìwá Nàìjíríà tí ipa tí ó kó nínú ìdàgbàsókè èdè Haúsá kò kéré rárá. Ìbéèrè tí àwọn lámèyítọ́ ń bèèrè ni pé kí ló dé tí wọ́n fẹ́ yọ orúkọ ẹni tó ti ṣiṣẹ́ takuntakun bíi ti Kagara kúrò lára pápákọ̀ òfurufú náà. Onímọ̀ nípa ètò òṣèlú kan tí kò fẹ́ kí wọ́n dárúkọ òun tó bá BBC News Pidgin sọ̀rọ̀ ní tó bá jẹ́ pé òun ni ààrẹ Tinubu ni, òun kò ní gbà kí wọ́n ṣe àyípadà orúkọ náà sí orúkọ òun. Gómìnà ìpínlẹ̀ Niger, Mohammed Umar Bago sọ pé ìdí tí àwọn fi pààrọ̀ orúkọ náà ni láti mọrírì ipa tí Tinubu ti kó sí ìdàgbàsókè Niger, orílẹ̀ èdè Nàìjíríà àti ilẹ̀ Adúláwọ̀ lápapọ̀ lẹ́nu ìgbà tó gba àkóso ìjọba Nàìjíríà. Àmọ́ onímọ̀ náà ní ó yẹ kí gómìnà Bago ṣe àkànṣe iṣẹ́ ńlá kan gbòógì tó máa sọ ní orúkọ ààrẹ. Kò ì tíì pé ọdún kan, ní ọjọ́ kìíní ọdún 2023 ni Iléeṣẹ́ tó ń rí sí ètò ìrìnnà òfurufú gbé àtẹ̀jáde kan jáde pé àwọn máa ṣe àyípadà orúkọ pápákọ̀ òfurufú Minna International Airport àtàwọn pápákọ̀ òfurufú mẹ́rìnlá mìíràn ní Nàìjíríà. Nínú àtẹ̀jáde náà ni wọ́n ti kéde pé pápákọ̀ òfurufú Maiduguri ni àwọn ti yí orúkọ rẹ̀ padà sí pápákọ̀ Muhammadu Buhari tó jẹ́ orúkọ ààrẹ àná ní Nàìjíríà. Bẹ́ẹ̀ náà ni wọ́n yí orúkọ pápákọ̀ òfurufú ìpínlẹ̀ Ebonyi ní ìlà oòrùn gúúsù Nàìjíríà padà sí orúkọ ààrẹ tẹ́lẹ̀ rí ní ilé aṣòfin àgbà, Chuba Okadigbo. “Kí ni ìdí tí wọ́n fẹ́ fi yí orúkọ pápákọ̀ òfurufú náà padà láì tíì pé ọdún kan tí wọ́n ṣe bẹ́ẹ̀ sẹ́yìn? Kí ni ipa tí yíyí orúkọ náà padà yóò ní lórí ètò ọrọ̀ ajé ìpínlẹ̀ Niger? Èyí ni ìbéèrè tí onímọ̀ náà ń bèèrè nígbà tó ń bá BBC sọ̀rọ̀. Ìjọba ìpínlẹ̀ Niger ní àwọn ti sọ ilé ẹ̀kọ́ gbogbonìṣe ìpínlẹ̀ náà kan tó wà ní Zungeru ní orúkọ Dókítà Kagara nítorí ilé ẹ̀kọ́ náà bá iṣẹ́ rẹ̀ mu. Ẹ̀wẹ̀, yàtọ̀ sí awuyewuye tó ń wáyé látàrí àyípadà orúkọ náà, Tinubu yóò tún ṣe ìfilọ́lẹ̀ àkànṣe ètò ọ̀gbìn kan ní ìpínlẹ̀ Niger. Gómìnà Umaru Bago ti máa ń sọ wí pé ìpínlẹ̀ Niger yóò tó máa pèsè oúnjẹ tí yóò tó wọn jẹ ní ìpínlẹ̀ náà. Àkànṣe ètò ọ̀gbìn náà tí wọ́n fi lọ́lẹ̀ náà ni Total Agricultural Support Programme (TASP) èyí tó jẹ́ àjọṣepọ̀ pẹ̀lú iléeṣẹ́ Brazil kan. Wọ́n ní ìrètí wà pé ètò náà yóò pọnkún ìpèsè oúnjẹ àti iṣẹ́ fún àwọn aráàlú.
Iléeṣẹ́ bàlúù tó bá pẹ́ kó tó gbéra yóò máa sanwó gbà má bínú fáwọn arìnrìnàjò - Keyamo,Awọn ileeṣẹ to n fi baalu ṣeto irinna ni wọn yoo bẹrẹ si nii san owo gba mabinu fawọn arinrinajo ti baalu wọn ba da irinajo duro tabi ti wọn ko ba tete gbera. Minisita feto irinna ọkọ ofurufu lorilẹede Naijiria, Festus Keyamo, lo sọ eleyi lọjọ Iṣẹgun nigba to fara han niwaju igbimọ ile aṣofin apapọ ilẹ yii lori irinna ofurufu lati sọrọ gbe eto iṣuna ileeṣẹ rẹ fun ọdun 2024. Keyamo wi pe gbogbo baalu to ba pẹ ko too gbera tabi ti ko lee ri irinajo rẹ rara ni ileeṣẹ ohun yoo maa fi orukọ wọn lede lọsẹẹsẹ. O wi pe “mo ti pe igbimọ to n moju to itẹlọrun awọn onibara lori bi awọn baalu ṣe n ṣe awọn ọmọ Naijiria, koda, mo ti pada yọju si wọn, ki ẹ lee mọ bi ọrọ naa ṣe ka mi lara to. “Mo sọ fun wọn nibi ipade awọn alẹnulọrọ taa ṣe l’Eko ati ni Warri pe gbogbo ọsẹ ni ki wọn maa fi orukọ awọn baluu ti ko ba gbera lakoko to yẹ, eyi to ba fagi le irinajo, eyi to ba pẹ ki wọn too gbera ati oye wakati to fi pẹ lede, ki wọn si sọ boya wọn san owo gba ma binu ati ohun ti igbimọ naa ṣe fun ileeṣẹ to ni baluu naa. Gbogbo eleyi yoo si bẹrẹ loṣu kini ọdun 2024.” Keyamo wi pe “fun gbogbo idaduro, akọọlẹ wa amọ ki ni awọn alamojuto n ṣe pẹlu akọọlẹ yii? Ṣe wọn san owo gba ma binu? Ti wọn ko ba san an, ọna miran ni lati wa ti wọn yoo fi pẹtu si onibara wọn lọkan. “Ọna miran ti wọn lee lo ni lati ta tikẹẹti ti wọn ba fẹẹ ra lọjọ iwaju ni ẹdinwo bii ida aadọta abi ogoji ninu ọgọrun. Keyamo fi kun pe ọna to dara julọ lati mu agbega ba awọn papakọ ofurufu ni Naijiria ni lati tọwọ bọ iwe adehun pẹlu awọn oludokoowo “Awọn aladani ni lati dasi ọrọ naa. Ko si iyemeji lori eleyi tori pe a ko ni owo lọwọ lati ṣee. “Ti a ba fẹẹ tọwọ bọwe adehun pẹlu awọn oludokowo yii, awa la maa fun wọn ni ohun ti a n fẹ, kii ṣe ohun ti wọn ba n fẹ. A ni lati fẹnu ko siru ifọwọsowọpọ ti a n fẹ. “A fẹẹ tẹsiwaju ṣugbọn mo fẹ ki gbogbo wa o joko wo awọn ti o dara julọ, bo rilẹ jẹ pe a ni lati rin de opin aye ki a too ri wọn. Awọn to wa nipo kini la ni lati mu wa kii ṣe awọn onipo keji. Awọn onipo kini lo lee bawa tun ilẹkun abawọle wa ṣe.”
Bàlúù ọmọogun Nàìjíríà tó já ní Benue, ohun tí a mọ̀ rèé,Baluu ikọṣẹ ti ileeṣẹ ọmọogun ofurufu ilẹ Naijiria kan ja nilu Makurdi, olu ilu ipinlẹ Benue lẹkun aringbungbun ariwa Naijiria. Gẹgẹ bi iroyin to jade, ọjọ Ẹti ni iṣẹlẹ ijamba naa wayelasiko ti wọn n fi baluu naa ṣẹ ẹkọṣẹ gẹgẹ bi ìṣe rẹ. Alukoro fun ileeṣẹ ọmọogun ofurufu Naijiria, Ọgagunofurufu Edward Gabkwet fi idi rẹ mulẹ pe lootọ ni baluu ti nọmba idanimọ rẹ jẹ FT-7NI naa ja. O ṣalaye pe awakọ baluu mejeeji to wa ninu rẹ lori ko yọ, ti wọn si n gba itọju nileewosan ologun kan bayii. O fi kun un pe ko si ẹmi tabi dukia kankan to ba iṣẹlẹ naa lọ ni I ti balu naa jabọ si.
Ibadan lá ti gbérò Mecca láti ìpínlẹ̀ Oyo lọ́dún 2024 – FAAN,Ajọ to n se akoso eto irinna ofurufu ni Naijiria, FAAN, ti fi ọwọ idaniloju sọya pe bẹrẹ lati ọdun to n bọ lọ, papakọ ofurufu to wa nilu Ibadan ni awọ̀n ero Mecca yoo ti maa tẹ baalu leti lọ silẹ Saudi Arabia fun isẹ Hajj wọn. Ọga agba fun ajọ FAAN, Oloye Adedeji Afolabi lo fọwọ idaniloju bẹẹ sọya lasiko to se ago laafin si Olubadan tilẹ Ibadan, Ọba Lekan Balogun ni aafin rẹ to wa ni Alarere nilu Ibadan. Titi di akoko yii, ilu Eko ni awọn arinrinajo Hajj lati ipinlẹ Oyo ti maa n lọ wọ baalu lọ fun isẹ Hajj ni Saudi Arabia. Adedeji wa salaye pe agbega ti ba papakọ ofurufu to wa nilu Ibadan lati kuro ni eyi to le gba baalu to n fo labẹle, o si ti di eyi to le faaye gba baalu to n fo lọ silẹ okeere. Bakan naa lo wa yan pe igbesẹ mimu agbega ba papkọ ofurufu ilẹ Ibadan naa seese nitori atilẹyin gomina Seyi Makinde, ẹni to gbe owo tuulu kalẹ fun isẹ akanse naa. Adedeji fikun pe gbogbo agbegbe papakọ ofurufu naa lo ti rẹwa si, eyi to mu ko ni aabo to peye fun awọn ero to ba fẹ gbera lati papakọ ofurufu naa. “Bi kii ba se awọn asise kan to yọju, papakọ ofurufu Ibadan ni a ba ti ko awọn alalaji lati ipinlẹ Oyo lọ si Mecca lọdun yii. Gomina Makinde si lo gbe owo nla kalẹ ta fi se aseyọri nidi agbega papakọ ofurufu naa, ibẹ si la ti gbe ero Mecca lọ fun Hajj lọdun to n bọ.” Adedeji wa fikun pe awọn onimọ ẹrọ ni papakọ ofurufu naa lo mu ki awọn ina, maa tan nibẹ, ti oju ọna ibẹ si ti di onibeji. Ọga agba ajọ FAAN naa wa lu gomina ipinlẹ Oyo lọgọ ẹnu fun atilẹyin alailẹgbẹ lori aseyọri isẹ naa. Bakan naa lo wa yan pe igbesẹ mimu agbega ba papakọ ofurufu ilẹ Ibadan naa seese nitori atilẹyin gomina Seyi Makinde, ẹni to gbe owo tuulu kalẹ fun isẹ akanse naa. “Bi kii ba se awọn asise kan to yọju, papakọ ofurufu Ibadan ni a ba ti ko awọn alalaji lati ipinlẹ Oyo lọ si Mecca lọdun yii. Gomina Makinde si lo gbe owo nla kalẹ ta fi se aseyọri nidi agbega papakọ ofurufu naa, ibẹ si la ti gbe ero Mecca lọ fun Hajj lọdun to n bọ.” Adedeji wa fikun pe awọn onimọ ẹrọ ni papakọ ofurufu naa lo mu ki awọn ina, maa tan nibẹ, ti oju ọna ibẹ si ti di onibeji. O fikun pe gbogbo agbegbe papakọ ofurufu naa lo ti rẹwa si, eyi to mu ko ni aabo to peye fun awọn ero to ba fẹ gbera lati papakọ ofurufu naa. Ọga agba ajọ FAAN naa wa lu gomina ipinlẹ Oyo lọgọ ẹnu fun atilẹyin alailẹgbẹ lori aseyọri isẹ naa. Olubadan tilẹ Ibadan, Oba Lekan Balogun, lasiko to n fesi, wa fi idunnu rẹ han pe iroyin ayọ ni iroyin naa nitori pe papakọ ofurufu naa ti di papakọ ofurufu agbaye to le gba baalu ilẹ okeere. Bakan naa ni Olubadan kan saara si Gomina Makinde pe o kare, lori agbega nla to mu ba papakọ ofurufu Ibadan naa.
""
Ǹ jẹ́ Peseiro àti Super Eagles lè fakọyọ nínú ìdíje Afcon tó ń bọ̀?,Ọpọ ololufẹ ere bọọlu lorilẹede Naijiria ni ko ni igboya mọ ninu ẹgbẹ agbabọọlu Super Eagles lẹyin ti wọn ta ọmi pẹlu orilẹede Lesotho ati Zimbabwe ninu ifẹsẹwọnsẹ ati pegede fun idije ife ẹyẹ agbaye 2026 World Cup. O tun di oṣu Kẹfa ọdun 2024 ki Super Eagles tun to koju orilẹede mii ninu ifẹsẹwọnsẹ ati pegede fun ife ẹyẹ agbaye 2026 World Cup. Amọ, ni bayii, idije Afcon 2023 ti yoo bẹrẹ ninu oṣu Kinni ọdun 2024 lorilẹede Ivory Coast lo wa niwaju Super Eagles. Isọri ‘’A’’ ni Naijiria wa ninu idije naa pẹlu orilẹede Ivory Coast  to yoo gbalejo idije naa ati Guinea-Bissau to fi mọ Equatorial Guinea. Amọ, ṣe Super Eagles le jẹwọ orukọ ara wọn ki wọn si fakọyọ ni Ivory Coast? Moses Simon to jẹ ọkan lara awọn agbabọọlu iwaju fun Super Eagles sọ loju opo X rẹ pe ọpọ ipenija lawọn ti bori sẹyin. Simon ni akoko tito fun ẹgbẹ agbabọọlu Super Eagles lati ji giri. Ọpọ lo gbagbọ pe Super Eagles yoo tun gbinaya nigba ti ẹlẹsẹ ayo Victor Osimhen ba gbadun ẹsẹ to fi ṣeṣe. Agbabọọlu Naijiria tẹlẹ ri, Duke Udi sọ pe o ṣeeṣe ki Naijiria gba ife ẹyẹ Afcon fun igba kẹrin. Udi ni akọnimọọgba Jose Peseiro naa lo ṣi le ṣiṣẹ Super Eagles lasiko yii. Udi ṣalaye pe ko bojumu ki wọn jawe gbele ẹ fun Peseiro nitori Naijiria ta ọmi pẹlu Lesotho ati Zimbabwe. O gbagbọ pe Naijiria ṣi le pegede lati kopa ninu ife ẹyẹ agbaye 2026 World Cup. Udi ni Super Eagles Naijiria ṣi le fakọyọ ninu Afcon 2023 ni Ivory Coast.
"Ìjọba ológun yóò fi ẹ̀sùn ìdìtẹ̀mọ́ ìjọba kan Ààrẹ Bazoum tí wọ́n rọ̀ lóyè,Ijọba ologun to ditẹgbajọba ni oriẹede Niger ti kede erongba rẹ lati foju Aarẹ Mohamed Bazoum ti wọn rọ loye wina ofin fun ẹsun iditẹmọ ijọba. Wọn tun fi ẹsun kan pe o n fi eto aabo orilẹede naa sinu ewu. Ikede yii ni ẹri tuntun pe ijọba ologun naa ṣetan lati kọ ọrọ si ajọ agbaye to ni ko da ijọba pada fun Bazoum. Lati ọṣẹ mẹta ti awọn ologun ti gba ijọba ni Ọgbẹni Bazoum ti wa ni ahamọ ologun ni isalẹ ile rẹ. Amọ dokita rẹ sọ pe Bazoum ko ba ọkan jẹ rara, botilẹ jẹ pe ipo to wa ko dara. Awọn ologun fọwọ si ki dokita bẹẹ wo lọjọ Abamẹta lẹyin ọpọlọpọ ariwo lati ilẹ okeere fun itusilẹ rẹ. Ṣaaju ni ijọba ologun naa kede pe oun ṣetan lati jiroro pẹlu ajọ Ecowas. Ṣugbọn ọrọ tun gba ibomiran yọ nigba to kede pe oun ti ko ẹri jọ lati gbe aarẹ ti wọn yọ nipo, ati awọn alajọṣiṣẹ pọ rẹ ni abẹle ati ilẹ okeere lọ sile ẹjọ, fun ẹsun pe o gbabọde fun orile-ede Niger, to si tun fi eto aabo rẹ sinu ewu. Amọ wọn o sọ ọna to gba ṣẹ ẹsẹ naa. Ọgbẹni Bazoum, ọmọ, ati iyawo rẹ ni wọn fi si ahamọ - ti ọpọ si n jaya nipa ilera wọn. Lọjọ Abamẹta to kọja, ikọ awọn olori ẹsin Islam lati Naijiria ṣe ipade pẹlu awọn olori ijọba ologun ni Niamey, pẹlu erongba lati yanju wahala naa. Olootu ijọba ti awọn ologun yan, Ali Mahamane Lamine Zeine sọ pe oun ni ireti pe ijiroro yoo waye pẹlu Ecowas laipẹ, lati sọrọ lori bi wọn o ṣe fopin si ""ijiya ti wọn n fun wa"". Lara ijiya ti Ecowas fun Niger ni pe wọn ge ina ẹlẹtiriki to wọ orile-ede naa, eyi to fa okunkun ni ilu Niamey, ati awọn ilu nla mii. Iroyin sọ pe Ọgbẹni Bazoum ti ru pupọ, ti ọmọ rẹ ọkunrin, ẹni ogun ọdun, to ni aisan gbẹmi-gbẹmi, ko si ri anfaani si itọju. Alamojuto ẹtọ ọmọniyan ninu ajọ United Nations, Volker Turk, ṣapejuwe fifi awọn eeyan naa si ahamọ gẹgẹ bi nnkan to tako ofin ẹtọ ọmọniyan l'agbaye. Ọmọbinrin Bazoum, Zazia, ẹni ọdun mẹrinlelọgbọn, to lọ fun irinajo afẹ ni France lasiko ditẹgbajọba naa, sọ fun iwe iroyin UK Guardian pe, awọn obi oun ati aburo rẹ ko ri omi to mọ lo, tabi ri ina ẹlẹtiriki lo. O ni irẹsi nikan ni wọn n fun wọn jẹ. Ẹẹkan pere ni Ọgbẹni Bazoum ti yọju si gbangba lati igba ti wọn gba ijọba lọwọ rẹ, ninu aworan kan ti wọn fi sita lẹyin ipade rẹ pẹlu aarẹ Chad, Mahamat Idriss Déby Itno. Ijọba ologun lorilẹede Niger ti gba lati bẹrẹ ijiroro pẹlu ajọ orilẹede iwọ oorun Afirka, Ecowas lori ọna abayọ lati yanju rogbodiyan ọrọ oṣelu to n lọ lorilẹede naa. Igbimọ awn olori ẹlẹsin Musulumi ti orilẹede Naijria gbe kalẹ lati yanju ọrọ naa kede ninu atẹjade ti wọn fi ransẹ si awọn akọroyin lọjọ Aiku pe igbimọ naa morile Niger pẹlu asẹ Aarẹ Bola Tinubu, ẹni to ke si wọn lati da si ọrọ naa . Igbimọ naa ti Sheikh Bala Lau lewaju rẹ se ipade pẹlu olori ijọba ologun ti awn aditẹgbajọba gbe kalẹ nibẹ, Ọgagun Abdourahmane Tchiani ti wọn si jiroro lori bi wọn yo se da Aarẹ tẹlẹ, Mohamed Bazoum pada sipo. Lau ni oun sọ fun Ọgagun Tchiani pe wiwa awọn da lori wiwa ọna bi awọn olori ikọ ọmọogun aditẹgbajọba naa yoo ṣe. O ni oun jẹ ko mọ pe ọpọ nnkan ni yoo bajẹ bi wọn ba n gbero ati fi ogun yanju rẹ. Ninu esi rẹ, Ọgagun Tchiani, kan sara si igbiyanju awọn olori ẹsin naa. O ni ""Ilẹkun ṣi silẹ fun ijiroro alaafia""  lati yanju irukerudo naa. ""O dun wa pupọ pe awọn olori ECOWAS ko gba wa laye lati wi tẹnu wa ki wọn to gbe igbesẹ pe ki a kuro ni ijọba."" O tẹsiwaju pe eredi iditẹgbajọba naa wa lati yọ orilẹede Niger ati orilẹede Naijiria kuro ninu wahala to sese ko waye lọjọ iwaju. Ọgagun Tchiani wa tọrọ aforijin bi ko se fi aye gba awọn igbimọ lakọkọ ti A arẹ Bola Tinubu kọkọ ran wa, o ni inu lo bi awọn si igbesẹ ajọ ECOWAS. Aarẹ Niger ni wọn ti kede pe lakọ lo wa ni ahamọ ikọ ologun to ditẹgbajọba lẹyin ti dokita se abẹwo si. Mohamad Bazoum, ọmọ rẹ ọkunrin ati Iyawo rẹ ni awọn wa ni abẹ agbala wọn ni Niamey lati ọjọ kẹrindinlogoji oṣu keje. ""Ibi ti wọn fi wọn pamọ si ko dara rara, wọn ti yọ ina."" Eyi ni ọrọ Dokita lasiko to n ba ileeṣẹ oniroyin lati orilẹede France sọrọ. Abẹwo ọhun ni ijọba tuntun buwọlu lẹyin ti ọpọ awọn olori orilẹede bẹrẹ si ni pe fun itusilẹ Aarẹ ati mọlẹbi rẹ. Ileeṣẹ iroyin RFI ni abẹwo yii lo jẹ igba akọkọ ti Aarẹ Bazoum yoo gba alejo lẹyin ti wọn gba ijọba lọwọ rẹ. Bazoum, ẹni ọdun mẹtalelọgọta ni iroyin ni o ru gan, ti ọmọ rẹ, ẹni ogun ọdun si wa ni idubulẹ aisan sugbọn ti wọn ko ni anfani si itọju. Dokita ni anfani lati ba Aarẹ sọrọ, pẹlu Iyawo ati ọmọ rẹ."" Bakan naa ni dokita gbe ounjẹ ati oogun lọ fun wọn ni ahamọ. Lẹyin abẹwo naa, Aarẹ Bazoum jẹ ko di mimọ pe ọkan oun balẹ. Igbesẹ ijọba tuntun ti Ọgagun Abdourahamane Tchiani n dari lati fi aye silẹ fun dokita lati se abẹwo Aarẹ ati mọlẹbi rẹ ko sẹyin ipe ti ghogbo agbeye n pe fun pe ki wọn tu Aarẹ naa silẹ. Ọmọ obinrin Aarẹ Bazoum, Zazia, ẹni ọdun mẹrinlelọgbọn ti ko si ni ile lasiko iditẹgbajọba naa ni awọn mọlẹbi oun ko ni anfani lati mu omi to mọ, tabi ri ina mọnmọna, ti wọn ko si ri ounjẹ gidi jẹ. O ni gbogbo ounjẹ gidi ti awọn ko sinu ẹrọ amu nnkan tuntun lo ti bajẹ nitori ko si ina mọnamọna. ""Ipo ti awọn mọlẹbi wa nira pupọ sugbọn wọn ni awọn ko dẹkun ija fun nnkan to tọ sugbọn o nira fun lati ri mọlẹbi ninu isoro."
Tí àwọn ológun Niger bá kọ̀ láti fi Ààrẹ Bazoum sílẹ̀, a ó lo ọwọ́ líle pẹ̀lú wọn – ECOWAS,Ajọ ECOWAS ti sọ pe oun yoo ṣeto ikọ ọmọ ogun ti yoo wa ni sẹpẹ lati koju awọn agbesumọ lẹkun iwọ orun Afrika. Ọrọ yii lo jade lẹyin lẹyin ipade ajọ naa kan to waye niluu Abuja lọjọ Aiku. Ninu atẹjade kan ti Aarẹ ECOWAS, Omar Touray fi lede lẹyin ipade naa, o ni afojusun ajọ ọhun ni lati ri pe igbesumọmi di ohun igbagbe ni Afrika. Touray wa ke si awọn ọmọ ẹgbẹ naa lati forikori lati wa awọn ọna ti igbesunmọmi ko fi ni waye mọ lẹkun ilẹ Afrika. Ẹwẹ, alaga awọn Aarẹ orilẹ-ede ECOWAS, Authority of ECOWAS Heads of State and Government, Bola Ahmed Tinubu ti ṣagbekalẹ igbimọ ti yoo tẹsiwaju ijiroro pẹlu awọn ọmọ ogun to ditẹgbajọba lorilẹ-ede Niger Republic. Awọn Aarẹ naa ni awọn yoo maa dẹwọ awọn ofin to fi de orilẹ-ede naa diẹdiẹ niwọn igba ti ijiroro rẹ atawọn aditẹgbajọba Niger ba n so eso rere. Wọn ni awọn n fẹ ki awọn ologun naa jọwọ Aarẹ Mohammed Bazoum to wa ni ahamọ wọn, ki wọn si jiroro lori ọna ti ijọba orilẹ-ede ọhun yoo fi pada sọwọ oloṣelu. Atẹjade naa ni “Inu ajọ yii ko dun bi awọn ologun ṣe n tẹsiwaju lati fi Aarẹ Mohammed Bazoum, awọn ẹbi rẹ atawọn alabaṣiṣẹ rẹ si atimọle. “Ajọ yii ti pinnu lati gbe igbimọ kan kalẹ ninu eyii ti Aarẹ Togo, Aarẹ Sierra Leaone ati Aarẹ Republic of Benin yoo wa lati maa jiroro pẹlu wọn atawọn mii ti ọrọ naa kan. “Ajọ yii yoo bẹrẹ si n dẹwo ofin to fi de Niger, amọ o da lori aṣeyọri igbimọ ti a gbe kalẹ. “Ti awọn aditẹgbajọba naa naa ba kọ lati ṣe awọn ohun ti wọn fẹnuko le lori pẹlu igbimọ ti a gbe kalẹ, a o tẹsiwaju lati maa fofin de ilẹ naa, a ko si ni kọ lati lo ọwọ lile pẹlu wọn.”
"Àláfíà ni Ààrẹ Bazoum wà ní àhámọ́ tó wà ṣùgbọ́n..,Aarẹ Niger ni wọn ti kede pe lakọ lo wa ni ahamọ ikọ ologun to ditẹgbajọba lẹyin ti dokita se abẹwo si. Mohamad Bazoum, ọmọ rẹ ọkunrin ati Iyawo rẹ ni awọn wa ni abẹ agbala wọn ni Niamey lati ọjọ kẹrindinlogoji oṣu keje. ""Ibi ti wọn fi wọn pamọ si ko dara rara, wọn ti yọ ina."" Eyi ni ọrọ Dokita lasiko to n ba ileeṣẹ oniroyin lati orilẹede France sọrọ. Abẹwo ọhun ni ijọba tuntun buwọlu lẹyin ti ọpọ awọn olori orilẹede bẹrẹ si ni pe fun itusilẹ Aarẹ ati mọlẹbi rẹ. Ileeṣẹ iroyin RFI ni abẹwo yii lo jẹ igba akọkọ ti Aarẹ Bazoum yoo gba alejo lẹyin ti wọn gba ijọba lọwọ rẹ. Bazoum, ẹni ọdun mẹtalelọgọta ni iroyin ni o ru gan, ti ọmọ rẹ, ẹni ogun ọdun si wa ni idubulẹ aisan sugbọn ti wọn ko ni anfani si itọju. ""Dokita ni anfani lati ba Aarẹ sọrọ, pẹlu Iyawo ati ọmọ rẹ."" Bakan naa ni dokita gbe ounjẹ ati oogun lọ fun wọn ni ahamọ. Lẹyin abẹwo naa, Aarẹ Bazoum jẹ ko di mimọ pe ọkan oun balẹ. Igbesẹ ijọba tuntun ti Ọgagun Abdourahamane Tchiani n dari lati fi aye silẹ fun dokita lati se abẹwo Aarẹ ati mọlẹbi rẹ ko sẹyin ipe ti ghogbo agbeye n pe fun pe ki wọn tu Aarẹ naa silẹ. Ọmọ obinrin Aarẹ Bazoum, Zazia, ẹni ọdun mẹrinlelọgbọn ti ko si ni ile lasiko iditẹgbajọba naa ni awọn mọlẹbi oun ko ni anfani lati mu omi to mọ, tabi ri ina mọnmọna, ti wọn ko si ri ounjẹ gidi jẹ. O ni gbogbo ounjẹ gidi ti awọn ko sinu ẹrọ amu nnkan tuntun lo ti bajẹ nitori ko si ina mọnamọna. ""Ipo ti awọn mọlẹbi wa nira pupọ sugbọn wọn ni awọn ko dẹkun ija fun nnkan to tọ sugbọn o nira fun lati ri mọlẹbi ninu isoro."
Ìdí rèé táwọn ibùdó ìfọpò kò fi lè ṣiṣẹ́ mọ́ bí ìjọba àwaarawa kò ṣe pé wa l'Áfíríkà - Obasanjo,Aarẹ orilẹede Naijiria tẹlẹri, Oloye Olusegun Obasanjo naa ti sọrọ lori bawọn ologun ṣe n gbajọba kaakiri ilẹ Afirika. Obasanjo sọ oju abẹ n’iko nigba ti o sọ pe eto ijọba awaarawa ti Afirika n wo awokọṣe rẹ lati ilẹ okeere ko le ṣiṣẹ fun ilẹ Afirika. Aarẹ Naijiria tẹlẹ ri ṣalaye pe awọn orilẹede awọn oyinbo ti wọn n lo irufẹ eto oṣelu awaarawa ti a n lo lọwọ yii ti goke agba. Bakan naa ni o sọ pe awọn orilẹede alawọfufu yii ko ni iru iṣoro tawọn orilẹede Afirika n doju kọ. Obasanjo ni ‘’ilẹ Afirika ni lati joko ki wọn si ronu irufẹ ọna ati iṣejọba ti yoo bawọn eeyan lara mu. A ni lati fori kori ki a si fẹnu ko lori irufẹ iṣejọba to lo ṣiṣẹ fun wa l’Afirika. Ti a ba ṣe akiyesi, mẹta ninu awọn orilẹede mẹfa tawọn ologun ti gbajọba ni wahala wọn bẹrẹ lẹyin ti eto idibo waye tan. Ta lo le lọ sọ fun mi orilẹede Afirika tawọn eeyan ti n ri ẹtọ wọn gba ninu ijọba awaarawa?’’ Obasanjo ni awọn ologun to n gbajọba ni Afirika ko tiẹ lero lati gbe ijọba pada fun alagbada mọ. ‘’Mo ṣe akiyesi pe awọn ọdọ n gbaruku ti wọn, wọn si fẹ wa lori aleefa awọn ati iran diran wọn ni. Mo ranti igba ti mo lọ si orilẹede Guinea lẹyin ti Ọgagun Mamady Doumbouya gbajọba Aarẹ Alpha Condé. Ọgagun to gbajọba yii ko tiẹ fẹ ri mi rara, ko yọju si mi ti mo fi kuro nibẹ tori ko mọ ohun ti mo fẹ sọ,’’Obasanjo ṣalaye. Obasanjo tun ṣalaye pe ileeṣẹ ifọpo mẹrin orilẹede Naijiria ko le ṣiṣẹ laelae niwọn igba to ba jẹ pe ijọba lo si n se akoso rẹ. Aarẹ Naijiria tẹlẹri sọ pe oun sọ fun ileeṣẹ epo rọbi Shell lati maa ṣakoso awọn ileeṣẹ ifọpo mẹẹrin Naijria. Obasanjo ni Shell ko gba lati ṣe bẹẹ tori pe iwa ajẹbanu ti pọju lawọn ileeṣẹ ifọpo Naijiria. ‘’Lẹyin igba naa ni Aliko Dangote ati Femi Otedola san owo to din diẹ ni miliọnu lọna ẹgbẹrin owo dọla lati ra ipin idaji ninu ileeṣẹ ifọpo to wa ni Port Harcourt ati Kaduna. Amọ, o ṣe ni laanu pe Umaru Yar’Adua fagile adehun yii, o si da awọn ileeṣẹ ifọpo naa pada sọwọ NNPC. Ṣugbọn mo sọ fun wọn pe ileeṣẹ ifọpo Naijiria ko le ṣiṣẹ niwọn igba to ba jẹ pe ijọba lo n ṣakoso rẹ.
Ààrẹ tuntun ní Liberia fẹ́rẹ̀ dákú níbi ètò ìbúra rẹ̀,Aarẹ tuntun lorilẹede Liberia, Joseph Boakai ko le ba wọn pari ayẹyẹ ibura wọle si ipo to waye fun un lọjọ Aje. Koda, Aarẹ Boakai  ko le pari ọrọ apilẹkọ rẹ akọkọ to n ka nibi ayẹyẹ naa gẹgẹbi aarẹ tuntun fun orilẹede Liberia ki wọn to di i mu nigba ti o dabi ẹni pe oyi n kọ ọ. Nibi eto iburawọle ti wọn ṣe fun un ni ilu Monrovia tii ṣe olu ilu orilẹede Liberia, aarẹ tuntun naa ti n sọrọ fun bii ọgbọ iṣẹju ki awọn amugbalẹgbẹ rẹ to ṣakiyesi pe ati sọ ọrọ n di iṣoro fun un. Awọn amugbalẹgbẹ rẹ atawọn ẹṣọ alabo rẹ ni wọn sare rọgba yii ka ti wọn si gbe e kuro ile ‘Capitol Building’ to jẹ ile igbimọ aṣofin apapọ orilẹede naa nibi ti eto naa ti n  waye. Wọn ni lati ṣẹwe le eto naa lẹyẹ o ṣọka ni. Iroyin to n lọ kaakiri ṣaaju eto iburawọle naa ni pe ilera Aarẹ Boakai, ẹni ọdun mọkandinlọgọrin naa ku diẹ kaa to. Amọṣa ninu iwọnba ọrọ to le sọ ki oyi to bẹrẹ si nii kọ nibi eto naa, Aarẹ, Boakai ni afojusun iṣejọba oun ni lati ji ireti araalu ninu ijọba ati idagbasoke orilẹede naa. “Eto idibo ti pari, ipinya labẹ ẹgbẹ oṣelu gbọdọ yago fun ilọsiwaju orilẹede Liberia. “Bi awọn ọmọ orilẹede Liberia ṣe duro ṣinṣin ti ibo wọn fihan pe ko si aye ko maa lọ bii ti tẹlẹ mọ. “Mo wa lati tun ina ireti araalu da.” Lara awọn eekan ilu to wa nibi eto ibura naa ni aarẹ to n fipo silẹ lorilẹede Liberia, George Weah atawọn eekan lati oke okun. Lara wọn ni aarẹ orilẹede Ghana, Nana Akufo-Addo ati aṣoju ijọba orilẹede Amẹrika ni ajọ iṣọkan agbaye, Linda Thomas-Greenfield.
Wo àwọn èèyàn kan tó ń ja òkú lólè,Awọn olugbe ilu Takoradi lapa guusu orilẹede Ghana ti n kọminu lori bawọn ole ṣe yabo ibi isinku to wa ni ilu naa. Ibi isinku to di titi pa lọdun 2018 tori o ti kun ni wọn ti hu ọpọ iboji to wa nibẹ bayii. Awọn ole ọhun ji okuta mabu, taisi atawọn nkan meremere miran tawọn eeyan fi ṣe ọṣọ si iboji awọn ẹbi wọn ti wọn sin sibẹ lọ. Awọn oṣiṣẹ ibi isinku naa sọ pe ni nkan bi oṣu kan sẹyin lawọn ṣe akiyesi yii eleyii to jẹ kawọn pariwo sita. Ohun tó yẹ kí o mọ̀ nípa àìsàn Leukaemia àti jẹjẹrẹ ìsétọ̀, Prostate cancer Bàbá mi fọwọ́ rọrí kú ni - ọmọ Rotimi Akeredolu ṣàlàyé lórí ikú bàbá rẹ̀ Ọkan lara awọn oṣiṣẹ naa sọ pe ọpọ posi ti wọn fi sin awọn oku lo ti wa nita bayii. Oṣiṣẹ mii tun sọ pe igba akọkọ ree ti oun yoo ri ibi tawọn eeyan ti n jale ni itẹ oku. Ọpọ eeyan lo sare lọ si ibi isinku naa lẹyin ti wọn gbọ iroyin naa ninu ilu lati lọ wo o bo ya iboji awọn ẹbi wọn ko si lara awọn iboji ti wọn ti ji nkan lọ. ‘’Mo sare wa si ibi isinku yii ṣugbọn inu mi dun tori pe ko si ohun to ṣe iboji baba mi,’’ Maame ọkan lara awọn eeyan to lọ wo iboji lo sọ bẹẹ. Amọ, Maame fẹ ki ijọba ri pe awọn to ṣiṣẹ laabi yii foju wina ofin ni kiakia. Awọn mii binu si awọn alaṣẹ Sekondi-Takoradi lori iṣẹlẹ naa. Nana binu sawọn alaṣẹ ọhun tori awọn lo gbowo lọwọ awọn eeyan ki wọn to gbawọn laaye lati sin ẹbi wọn si ibi isinku naa. ‘’Ti o ba jẹ pe bii iboji kan tabi meji ni nkan yii ṣẹlẹ si ni, ko ba ti dun wa pupọ. Amọ, eleyii ti pọju, awọn alaṣẹ ni lati dahun awọn ibeere kan lori iṣẹlẹ yii,’’ Nana binu tan. Ọwọ tẹ ẹnikan lọdun 2018 lẹyin to ji awọn meremere ninu awọn iboju kan loru ni ibi isinku naa. Wọn afurasi ọdaran ọhun lọ sile ẹjọ, ileẹjọ kilọ fun un wọn si fi i silẹ. Amọ, idajọ ile ẹjọ yii ko dun mọ awọn alaṣẹ Sekondi-takoradi. Abdul Karim Wudu to jẹ onimọ nipa ayika sọ pe iru igbesẹ ile ẹjọ yii ni yoo maa jẹ kawọn eeayan tun maa hu iru iwa yii sii. Wudu ni ‘’awa o le maa ṣe wahala lati mu awọn ọdaran to n ji nnkan gbe nibi ki ile ẹjọ maa dawọn silẹ, o jẹ ohun to n dun eeyan gan an.’’ Amọ lori iṣẹlẹ eyi to ṣẹṣẹ ṣẹlẹ, Wudu awọn alaṣẹ yoo gba awọn ẹṣọ eleto abo sii lati le maa sọ ibi isinku naa daadaa. Bakan naa ni o sọ pe awọn yoo tun ṣe atunṣe ina oju popo to wa lagbegbe naa. O fikun ọrọ rẹ pe awọn alaṣẹ n gbero lati maa gbowo diẹdiẹ lọwọ awọn to sin oku ẹbi wọn sibẹ lati le maa ṣe itọju itẹ oku ọhun.
Àwọn kan fẹ́ f'ìlú sílẹ̀ lẹ́yìn tí ilé aṣòfin  ṣàgbékalẹ̀ àbá tó tako ìfẹ́ akọ sáko,Lati igba ti ile igbimọ aṣofin orilẹ-ede Ghana ti fi aba kan to n gbogun ti awọn ọkunrin to n ni ibaṣepọ pẹlu ọkunrin ẹgbẹ wọn, atawọn abọ to n ba ara wọn lo pọ ṣọwọ si aarẹ wọn lati buwọ lu ni idaamu ti ba awọn eeyan ti ọrọ yii kan. LGBTQ ti itumọ rẹ jẹ ’Lesbian, Gay, Bisexual, Transgender and Queer’ ni awọn eeyan ti ibalopọ akọ si abo ko wu, to jẹ irufẹ ẹya wọn ni wọn maa n ba laṣẹpọ. Awọn toyinbo n pe ni 'Transgender' ni wọn maa n yi ara wọn pada si obinrin bi wọn ba jẹ ọkunrin tẹlẹ, ọkunrin wọn yoo si parada labẹ iṣẹ abẹ yoo di obinrin. Queer lawọn ko ṣakọ, ko ṣabo ti wọn ki i jẹwọ iru eeyan ti wọn jẹ. Ko fẹrẹ sibi tawọn eeyan yii ko si, ṣugbọn ni bayii, orilẹ-ede Ghana ti gbe aba ti yoo sọ wọn di arufin jade Bi Aarẹ Ghana ba fi le buwọ lu aba to n gbogun ti awọn -LGBTQ yii, yoo to ẹwọn ọdun mẹta ti ẹni to ba lufin yii yoo fi jura bi ofin orilẹ-ede Ghana ṣe wi. Yatọ sẹni to n kopa ninu awọn aṣa naa, ẹnikẹni to ba lọwọ si ipolongo wọn naa yoo ṣẹwọn labẹ ofin. Koda, ẹwọn awọn to ba ṣagbatẹru -LGBTQ yoo to ọdun marun-un bi wọn ṣe wi labẹ ofin orilẹ-ede Ghana. Kwame Narh (ojulowo orukọ rẹ gan-an kọ niyẹn) sọ fun BBC pe niṣe lo n ṣe oun bii koun fi orilẹ-ede Ghana silẹ pẹlu aba buruku ọhun. O ni bi wọn ba fi le buwọ lu u, oun yoo sa kuro ni Ghana ni. Kwame sọ pe ọmọ ẹgbẹ LGBTQ toun jẹ ti jẹ koun padanu iṣẹ oun ri, nigba ti ọga oun sọ pe Bibeli ko faaye gba ẹgbẹkẹgbẹ bẹẹ. O loju oun n ri mabo lai ti i jẹ pe aba naa di ofin, to ba dofin pẹnrẹn, oun yoo gba ibo mi-in lọ ni. Bakan naa ni Josh Tinder (orukọ tiẹ naa gan-an kọ niyẹn) sọ fun BBC pe awọn ẹbi oun le oun nile, nigba ti wọn mọ pe oun n ni ibalopọ akọ si akọ. ‘’Mi o le rin bo ṣe wu mi ni Ghana mọ bayii, mo n ṣọ ara mi gan-an ni, nitori awọn eeyan ti n sọ ọrọ ikoriira nipa awa ta a jẹ LGBTQ. ‘’Mi o le jẹ ki wọn lọọ fa mi fun ọlọpaa o’’ Ọjọ meje ni ofin fun Aarẹ Ghana lati buwọ lu ofin naa. Bi aarẹ ba pinnu pe oun ko ni i buwọ lu u, ofin fun un lọjọ mẹrinla lati kọwe alaye sawọn aṣofin, lori idi ti ko ṣe fẹẹ sọ aba naa di ofin. Ọjọgbọn Audrey Gadzekpo ti i ṣe alaga  Center for Democratic Development (CDD) ti sọ pe aba naa yoo tẹ ẹtọ awọn LGBTQ loju mọlẹ bijọba ba buwọ lu u. O ni ki wọn ma ti i ṣe ohun to jọ bẹẹ. Awọn ẹtọ bii ominira ara ẹni, iyi, anfaani lati wa ninu ẹgbẹ to wu ni ati bẹẹ bẹẹ lọ ni aba yii yoo tẹ loju ti ba di ofin bo ṣe wi. ‘’A maa lọ sile-ẹjọ to ga julọ bi aarẹ ba fi le buwọ lu u’’ Ọga ajọ kan ti wọn n pe ni Commission For Human Rights and Administrative Justice (CHRAJ), Joseph Whottal lo sọ eyi di mimọ.  Bakan naa ni ọga ajọ UNAIDS, Winnie Byanyima, sọ pe ofin ti yoo koba gbogbo eeyan lo n bọ ni Ghana yii, yoo si mu ibẹru-bojo pọ si i ni. O ni yoo ko ba idagbasoke orilẹ-ede naa, yoo si ṣakoba awọn eto to n dabo bo ẹmi. Ajọ ayanilowo, IMF naa lawọn ko fara mọ aba yii. Wọn ni ki kalulu ṣe bo ṣe fẹ lo n mayegun. IMF ni awọn si maa n wo alaafia ati ominira ilu tawọn fẹẹ ya lowo kawọn too ṣaanu wọn.
Iléeṣẹ́ mọ̀nàmọ́ná já iná ilé aṣòfin lẹ́yìn tó jẹ gbèsè ₦2.8bn owó iná,Ileeṣẹ mọnamọna ECG ti ja ina ile igbimọ aṣofin orilẹede Ghana lori gbese N2.8bn owo ina ti wọn jẹ. Lasiko ti ile n jiroro lọwọ lori ọrọ apilẹkọ ti aarẹ Nana Addo Akufo-Addo bawọn eeyan orilẹede naa sọ lori ibi nkan de duro ni ileeṣẹ ECG ja ina ọhun. Fidio kan lori ayelujara ṣafihan awọn ọmọ ile igbimọ aṣofin ti n wọn n sọ pe ‘’Dumsor, dumsor’’ ni ede Gbana eyi to tumọ si pe ile tilọ. Iroyin kan ni Ghana fidi rẹ mulẹ pe ẹrọ amunawa jẹnẹretọ nile aṣofin pada lo lati tẹsiwaju pẹlu iṣẹ wọn. Amọ, ọpọ ọfiisi ni ko ni ina ti ilẹ ọjọ naa fi su. Ileeṣẹ tẹlifisan Ghana TV3 sọ pe awọn aṣofin atawọn oṣiṣẹ ile igbimọ aṣofin to wa ninu lifuti wa loju kan naa fun igba pipẹ nigba ti ileeṣẹ mọnamọna ja ina lojiji. Ọgagba ileeṣẹ ina mọnamọna ECG, William Boateng sọ fun ileeṣẹ iroyin Reuters pe awọn gbe igbesẹ lati ja ina ile igbimọ ọhun lẹyin ti wọn kọ eti ikun si ikilọ ileeṣẹ naa wi pe ki wọn san owo ti wọn jẹ. Ọgbẹni Boateng ṣalaye pe awọn so ina ile igbimọ aṣofin naa pada lọjọ kan lẹyin ti wọn san miliọnu mẹtala owo Cedi ninu gbese ti wọn jẹ nigba ti wọn ṣeleri lati san iyoku laarin ọsẹ. Amọ, aṣoju ile igbimọ aṣofin, Ebenezer Ahumah Djietror, sọ pe ile aṣofin ko jẹ owo ti ileeṣẹ mọnamọna ECG sọ pe o n jẹ. Ọgbẹni Djietror ni N1.5bn ni ile n jẹ ileeṣẹ mọnamọna ọhun tori awọn ti san ninu rẹ. Ileeṣẹ ina mọnamọna ti gunle jija ina awọn onibara wọn to n jẹ owo naa laipẹ yii ni Gbana. Ẹwẹ, awọn aṣofin lati inu ẹgbẹ alatako ti rọ ijọba lati dokoowo sii ni ẹka ileeṣẹ amunawa ki iṣoro ina ọba to n koju orilẹede Ghana le di ohun igbagbe.
"Olórí ẹgbẹ́ alátakò Chad Yaya Dillo pàdánù ẹ̀mí rẹ̀ nínú ikọlù pẹlú àwọn ọmọ ogun,Awọn alaṣẹ ti fìdí ọrọ mulẹ pe olori ẹgbẹ alatako kan nilẹ naa ti padanu ẹmi rẹ nigba to koju awọn ọmọ ogun ilẹ naa pẹlu ibọn. Iku Yaya Dillo n waye lẹyin ti ijọba da l'ẹbi ikọlu kan si ẹka alaabo ilẹ naa. O sọ pe oun ko lọwọ ninu ikọlu ọhun. Lọjoru l'awọn eeyan sadede bẹrẹ sí ní gbọ iro ibọn lẹgbẹ olu ileeṣẹ ẹgbẹ oṣelu rẹ to wa ni olu ilu ilẹ naa,N'Djamena. Dillo ki f'ọrọ pamọ sọ pẹlu atako aarẹ ilẹ naa to jẹ Ibatan rẹ Aarẹ Mahamet Déby to ti wa lori aleefa lati ọdun 2021. Ọwọ baba rẹ ni Déby ti gba ijọba lẹyìn t'awọn ọmọ ogun ọlọtẹ sẹku pa. Ọdun mẹtalelọgbọn lo fi wa lori ipo. Wahala bẹ silẹ ni orileede naa lẹyìn igba ti wọn kede pe idibo aarẹ yoo waye lọjọ Kẹfa oṣu Kaarun Idibo yi ni wọn yoo fi da ijọba pada fun alagbada. Minisita f'ọrọ iroyin ni Chad ti sọ fun ileeṣẹ iroyin AFP pe Dillo ki lỌjọru "" nibi to sa pamọ si ninu olu ileeṣẹ ẹgbẹ oṣelu rẹ to si kọ lati jade jọwọ ara rẹ fawọn agbofinro to si tun yìnbọn lu wọn"" LỌjọru yi naa ni Dillo sọ wi pe idi tí wọn fí fẹsun kan oun pe oun ṣe ikọlu  si ileeṣẹ ologun ni pe"" wọn fẹ dẹru ba mi ki n ma baa fi kopa ninu idibo"" Ọkan lara awọn akẹgbẹ Dillo to jẹ akọwe agba ẹgbẹ oṣelu Socialist Party Without Borders (PSF), so fun ileeṣẹ iroyin Reuters pe nise ni awọn ologun ṣe ikọlu s'awọn nigba tàwọn fẹ gbe oku akẹgbẹ wọn nileeṣẹ  ologun,Ahmed Torabi. Agbẹnusọ PSF sọ pe wọn mu Torabi lọjọ Iṣẹgun ti wọn si pa ki wọn to ju oku rẹ siwaju ileeṣẹ ANSE. Gẹgẹ bi ijọba ṣe wi, Torabi n gbiyanju lati sẹkupa aarẹ ile ẹjọ to gaju lọ ni lasiko ti wọn fi pa. Wọn yinbọn Lu awọn mọlẹbi ati awọn ọmọ ẹgbẹ oṣelu to gbiyanju lati gbe oku rẹ lỌjọru. Ìṣẹlẹ yí si mu ki ọpọ ẹmi ṣofo gẹgẹ bi akọwe agba ẹgbẹ naa ṣe sọ."
Àwọn onímọ̀ sọ̀rọ̀ nípa ohun tó fa ooru àmújù ní Nàìjíríà àtàwọn ilẹ̀ Adúláwọ̀ míì,Abọ iwadii awọn onimọ sayẹnsi kan ti fihan pe ayipada oju-ọjọ eyi tawọn eeyan ṣe okunfa rẹ lo fa ooru amuju to mu lẹkun iwọ-oorun ilẹ Afrika loṣu Keji to kọja ninu ọdun 2024 yii. Awọn ẹgbẹ oluwadii sayẹnsi ti wọn jẹ ominọ nipa oju-ọjọ fidi rẹ mulẹ lẹyin iṣẹ iwadii wọn pe iru ooru to maa n mu loṣu Kẹta tabi oṣu kẹrin lo mu ninu oṣu Keji lẹkun iwọ oorun Afrika papaa julọ lorilẹede Naijiria, Ghana, Togo atawọn orilẹede mẹfa mii. Iwadii awọn onimọ sayẹnsi ọhun fihan pe oju ọjọ gbona to iwọn 40°C laarin kan ninu oṣu Keji ọdun 2024 yii. ''Ooru amuju maa n pa eeyan diẹ diẹ ni, awọn agbalagba lo maa n ṣakoba fun julọ atawọn ti wọn ba ni aisan lara to fi mọ awọn to n ṣiṣẹ nita gbangba,'' Maja Vahlberg to jẹ akọṣẹmọṣẹ nipa ewu to n ṣiṣẹ pọ pẹlu ajọ Red Cross lo sọ bẹẹ. Ti ẹ o ba gbagbe, iru ooru yii lo mu lasiko idije Afcon 2023 to waye lorilẹede Ivory Coast laarin oṣu kinni si ekeji. Ooru naa pọ debi wi pe awọn agbabọọlu ni lati maa mu omi loorekoore nigba ti ere bọọlu ṣi n lọ lọwọ lati pa ongbẹ to n gbẹ wọn. Ajọ to n ri si ọrọ oju-ọjọ ni orilẹede Naijiria ati Ghana naa kilọ fawọn araalu lori ooru amuju to n mu. Amọ, ko si ọkankan ninu awọn orilẹede ti ooru ti mu ju yii to ni eto kan gboogi lati wa ojutuu si iṣoro ooru to n mu. ''O ti han gbangba pe ayipada oju-ọjọ lo n ṣokunfa bi ooru ṣe n mu amuju bayii lẹkun iwọ -oorun ilẹ Africa. Nigba kugba ti ayipada oju-ọjọ ba ti ṣẹlẹ lagbaaye ni ooru amuju maa n mu bi eyi to mu loṣu Keji,'' Wasiu Adeniyi Ibrahim to jẹ ọgagba ajọ to n wo bi oju ọjọ yoo ṣe ri lo sọ bẹẹ. Awọn onimọ sayẹnsi ti kilọ pe bawọn eeyan ko ba dẹkun awọn ohun to n ṣokunfa ayipada oju-ọjọ bi eefin epo rọbi to n lọ soju ọrun, ooru amuju yoo maa mu lọdun meji meji ni ẹkun iwọ oorun Africa. Oṣu Keji ọdun 2024 lo tii gbona julọ lagbaaye, ohun naa lo si jẹ oṣu Kẹsan an ti ooru yoo mu lera lera.
Ètò ìṣèjọba rere ló lè dẹ́kun ìdìtẹ̀-gbàjọba tó ń wáyé láwọn orílẹ́èdè àjọ Ecowas - Tinubu,Aarẹ orilẹede Naijiria to tun jẹ alaga ajọ awọn orilẹede iwọ-oorun ilẹ Afirika, Ecowas, Bola Tinubu ti rọ awọn olori orilẹede ajọ naa lati gbajumọ iṣejọba rere ati igbayegbadun awọn araalu. Aarẹ Tinubu sọrọ yii nibi ipade ajọ Ecowas to waye lọjọ Aiku niluu Abuja. Tinubu ni ‘’ọna kan gboogi niyii lati dẹkun iditẹ-gbajọba to n ṣẹlẹ lemọlẹmọ ni ẹkun iwọoorun ilẹ Afirika. Ninu atẹjade ti akọwe iroyin aarẹ Tinubu, Ajuri Ngelale fi sita lọjọ Aiku, aarẹ Naijiria ni eto iṣejọbo rere gan an lo le jẹ ki idagbasoke to gbewọn waye lawujọ. Alaga ajọ Ecowas ṣalaye pe ‘’nipa pipese eto iṣejọba-rere, iṣoro iṣẹ ati osi to n bawọn eeyan finra yoo di afisẹyin ti eegun n fi aṣọ, ati pe ko ni si iditẹ-gbajọba.’’ Bakan naa ni Tinubu tun ṣalaye ajọ Ecowas yoo tun bawọn olori ijọba ologun awọn orilẹede ti iditẹ-gbajọba ti waye lẹkun iwọ-oorun Afirika sọri lori ati da ijọba pada fun ijọba alagbada. Tinubu sọ pe dida ijọba pada fun alagbada lawọn orilẹede yii ko gbọdọ pẹ rara. Aarẹ Naijiria fikun ọrọ rẹ ajọ Ecowas ṣetan lati ṣe atilẹyin fawọn orilẹede tọrọ kan pẹlu eto ati da ijọba pada. Tinubu tun lo anfani to ni lati lu aarẹ George Weah orilẹede Liberia lọgọ ẹnu lori bi o ti gba pe oun fidi rẹmi ninu ibo aarẹ to waye laipẹ lorilẹede naa. Lori laasigbo to n ṣẹlẹ ninu eto iṣejọba lorilẹede Sierro Leone ati Guinea Bissau, Tinubu sọ pe ajọ Ecowas ko ni faye gba ijọba to lodi sofin lẹkun iwọ-oorun Afirika.
Kí ló dé ti àwọn ológun France fi wà ní Africa?,Ọwọja iditẹgbajoba jakejado awọn orileede kan ti ilẹ Faranse ko lẹru nigba kan rí ni Africa ti wa jẹ kó ṣe pataki ki France maa fi ọrọ ipa to n ko lagbo ologun ṣere. Iwọde lorisirisi ti n waye ni itako si ipa France l'awọn orileede to ti ṣaaju jẹ gaba le lori. Ni Mali ati Niger laipẹ yi ni wọn le awọn ọmọ ogun kuro nilẹ wọn. Koda awọn orileede mii naa ti n gbero lati yọwọ ninu awọn adehun ti wọn ṣe pẹlu France ṣaaju ki won6 to gbà ominira. Awọn adehun lo fa ti France ko fi yọ ẹyìn lọrun awọn orileede yi to sì jẹ pe o ṣokunfa o kere tan iditẹgbajọba ọgbọn laarin odun 1964 sí 1995. Dr Bakary Sambe to jẹ adari ileeṣẹ itẹsiwaju imọ Timbuktu Institute sọ pe lati igba ti awọn orileede Afrika kan gba ominira ni ilẹ Faranse ti ni ọkan lati fẹsẹ wọn rinlẹ lori wọn. Loju ilẹ Faranse ibi ti eeyan ti n lo agbara lo ri awọn orileede Afrika kan si. Ero rẹ papọ pẹlu ti Ọjọgbọn  Bruno Charbonneau, ti o jẹ onimọ nipa alaafia ati ikọlu nilẹ Afrika ni Royal Military College ti Saint Jean. ''Nini awọn ọmọ ogun bi France ti ṣe ni wọn lawọn orileede Africa kan jẹ ọna kan gbogi ti wọn fi wa laarin gbungbun eyikeyi ikọlu to ba n waye lawọn orileede yi ni paapa ti wọn ba de igbimọ alaṣẹ ajọ isọkan agbaye.'' O fikun pe Ipese iranwọ ologun fawọn orileede Afrika to wa ni ikapa rẹ yi tunmọ si pe France yoo le mojuto awọn nkan ti yoo ṣe anfaani fun ti yoo si jẹ ko le tete ko ọmọ ogun silẹ ti asiko ba to. Bo ti lẹ jẹ wi pe iye awọn orileede yi ti diku lẹnu ọdun meloo kan sẹyin, ọkẹ aimọye awọn ọmọ ogun ilẹ Faranse lo ṣi wa lawọn orileede wọnyii: Awọn ibomiran tawọn ọmọ ogun yi tun tẹdo si ni awọn ilẹ Africa ni Ivory Coast ati ni Senegal. Iye ọmọ ogun to wa ni Ivory Coast lati nkan bi ọdun mẹtala sẹyin jẹ 950.Iye awọn ti Senegal si jẹ 400. Losu to kọja awọn ọmọ ogun 1300-1500 ti wọn fi ṣọwọ si Niger pẹlu ọkọ ija ofurufu,diroonu ti wọn fi n koju awọn agbesunmọmi ni wọn ti bẹrẹ si ni ko ẹru wọn kuro nibẹ lẹyin tawọn ologun to gbajọba loṣu Keje paṣẹ ki wọn kuro .
"Àwọn onímọ̀ ṣe àwárí ibùdó àkọ́kọ́ t'áwọn òyìnbó amúnisìn ń kó ẹrú pamọ́ sí ní ilẹ̀ adúláwọ̀,O ṣeéṣe ki wọn ti rí ọkánkán ninu awọn ibudo akọkọ t'awọn oyinbo ko awọn ẹru alawọdudu si - ababọ BBC ree lori iwadii pataki to laami-laaka yi ni Ghana. Pẹlẹpẹlẹ ni onimọ iwadii ijinlẹ nípa nnkan Aye atijọ yi, Christopher DeCorse fi n to awọn nkan meremere to rí sori tabili lẹgbẹ ibi ti wọn ti n gbẹ ilẹ. Ninu awọn nkan to fi ẹlẹ ko kalẹ ni etu ibọn wa, ikoko aye atijọ ti wọn fi n fa taba, afọku ikoko ati egungun ẹnu ewúrẹ. Awọn nkan ti wọn wu jade ninu ilẹ jẹ atọna si nkan to sẹlẹ nibi laimọye ọdun sẹyin. Ọjọgbọn yii to wa lati fasiti Syracude lorileede America bu sẹrin to si sọ pe ""Ẹni to ba jẹ onimọ iwadii ijinlẹ nipa nnkan Aye atijọ to ba ni inu oun kii dun ti oun ba ti n ri nnkan meremere ko sọ ootọ rara"" O ni ""Awọn nkan ti a wu jade yii jẹ itọsọna lati fi ẹsẹ ododo rinlẹ pe aaye yi l'awọn oyinbo amunisin fi kọkọ ko awọn ẹru adulawo si ni gbogbo ilẹ Afrika""﻿ Ìbí aaye awoku ibudo Fort Amsterdam to dojú kọ omi okun ni onimọ yi wa. Ninu aaye yi l'awọn nkan ti wọn lero pé o jẹ asẹku ibùdó to tobi mii tí wọn pè nì Kormantine wa. O ti pẹ ti aaye yi ti ba ìgbà lọ tàwọn oṣiṣẹ Ọjọgbọn yi sì n wu jáde síta padà. ﻿Ẹsọ pẹlẹ ni wọn fi n ṣe ìṣe yi. Gbogbo iyẹpẹ ti wọn ba wu jáde ní wọn n fi ajọ jọ pada sí inu ilẹ. Wọn tà pẹpẹ kan bo ori ìbí tí wọn wá bí isẹ wọn ṣe n tẹsiwaju. Ìbí tí aaye yi wa jẹ nkan t'awon èèyàn ko lè sọ pato amọ iwadii yi ti wa mú òpin ba gbogbo tabi ṣugbọn lori ọrọ yi. Ni nkan bí odun 17th Century lọhun ni Fort Kormantine jẹ ibudo pataki tàwọn alawofunfun ti bẹrẹ sí ní yi ọkàn kuro nidi owo goolu tita sí owo tita ati rira ọmọnìyàn. Asiko yi jẹ ìgbà pataki nipa ibaṣepọ wọn pẹlu ilẹ adúláwọ̀. Nkan tàwọn onimọ iwadii yi ba ti ṣeeṣe kò tan imọlẹ si igbe aye awọn oyinbo yí àti tàwọn eeyan ti wọn kò lẹru. Bẹẹ yoo jẹ kí a mọ nipa ipa ti tita ati rira eeyan yi ni lori awọn eeyan agbegbe to ti waye. Pupọ awọn agbegbe eti omi okun Ghana ni ọgbẹ owo eeyan tita yi kò tan lọkan wọn. Kaakiri agbegbe Gold Coast láwọn ibudo ti wọn tí n ta eeyan soke òkun yi wa. Àìmọye ẹgbẹrun lọnà ẹgbẹrun eeyan lo gba ibudo yi wọ ọkọ ojú omi lọ ìrìnàjò aremabọ. Fort Kormantine - ti wọn kọ ní ọdún 1631 jẹ ọkan lara ìbí tí owo yi ti kọkọ bẹrẹ. Nígbà náà aaye ìbí tí wọn yóò ti máa ta Goolu,ati eyin erin ni wọn fi pilẹ rẹ. Ọdun 1663 ni owo eeyan tita bẹrẹ níbẹ lẹyìn tí Oba Charles II fun ileesẹ Royal Adventurers of England ni iwe aṣẹ lati ṣòwò dé ilé adúláwọ̀. Ileeṣẹ yi l'orukọ padà yi padà si Royal African Company. O gbé aṣẹ fawọn nìkan lati maa ṣe owo tita èèyàn kaakiri ilẹ adúláwọ̀. Ìgbà ọdun gbako láwọn oniṣowo ilẹ Gẹẹsi nikan fi da owo eeyan tita ṣe kí àwọn ẹya Dutch to gba mọ wọn lọwọ ti Fort Kormantine sí wa ní ipo pataki ninu owo eeyan tita yi. Wọn lò aaye yi gẹgẹ aaye ikẹrupamọ sí. Àwọn ẹrù yi ni wọn fi n ṣe pasiparọ eeyan ti wọn wa ra. Lati ibì ni wọn tí wá n ko awọn ti jigbe sinu ọkọ oju ojo lati lọ tàwọn ni ilẹ Carribean fawọn to n fi wọn dako níbẹ. Eyi ni wọn fí mu idagbasoke ba okoowo Sugar láwọn ilẹ wọnyi. ""A kò ní ìmọ púpọ nípa bi awọn aaye ti wọn tí n ta awọn eeyan yi se ri nígbà náà lọhun ti eyi si jẹ ko dun mọ wa pé a rí ibudo Fort Kormantine yi"" Lẹyìn tí ọwọ awọn eeyan Dutch yi tẹ ibùdó yi ni wọn kọ Fort Amsterdam sí ibẹ bakan naa. Eyi lo mú kí o sọro lati mọ pato ibi ti Fort Kormantine gangan wa. Amọ ilẹ tí wọn gbẹ ní ọdún 2019 lẹgbẹ Fort Amsterdam to jẹ kí wọn rí awọn nkan mere-mere kan lati ọdún 17yh Century tubọ jẹ kí wọn ni igbagbọ nípa ìbí to wá gangan. Àwọn onimọ pada wa  sibẹ ní ìbẹrẹ ọdún yi ti wọn sì tẹsiwaju iwadii. Nigba ti wọn kọkọ bẹrẹ ike ati awọn nkan mii tàwọn eeyan ṣẹṣẹ da sibẹ ni saa táa wa yi ni wọn kọkọ rí. Amọ akẹkọọ ọmọ orilẹ-ede Naijiria kan Omokolade Omigbule lori okuta kan ti Ọjọgbọn DeCorse sọ pe o jẹ afọku nkan mii tó tobi. ""Iyalẹnu ló jẹ nígbà táa rí asẹku ilé tí o wa n'ibi ibùdó Fort Amsterdam yi "" Ọrọ to jade lẹnu akẹkọọ fasiti Virginia yi ree. O ní "" riri awọn oju ẹsẹ ìbí tàwọn ajoji yi tẹ nígbà tí wọn kọkọ wa sí Afrika mú ọkàn mi padà sí àìmọye ọdún sẹyìn"" Bi wọn ṣe n tẹsiwaju pẹlu ilẹ tí wọn n gbẹ ní wọn ṣe wati ogiri, ojú ìbí to gbé ilẹkùn duro ati ojú omi agbara tí wọn fí bulọọku amọ pupa kọ. Gbogbo awọn nkan yi ṣafihan pé awọn oyinbo Gẹẹsi tí gbé aaye yi rí ìyẹn Dutch Fort."
Ìdí rèé tí àjọ ECOWAS fi gbẹ́sẹ̀ kúrò lórí òfin tó fi de Niger, Mali, Burkina Faso àti Guinea,Ajọ iṣọkan iwọ-oorun ilẹ Afrika, ECOWAS ti gbẹsẹ kuro lori ofin ti wọn fi de orileede Niger, Mali, Burkina Faso ati Guinea lẹyin awọn ologun gba ijọba lawọn orilẹede naa. Ọjọ Abamẹta to kọja yii ni ajọ naa gbe gege yii kuro nibi ipade awọn agbaagba orileede to wa labẹ ECOWAS ṣe ni olu-ilu Naijiria to wea niluu Abuja. ECOWAS sọ nibẹ pe awọn ti le pe awọn orileede mẹrin yii wa sibi ipade wọn lori ọrọ eto aabo ati alaafia. Gege ti wọn gbe lori awọn mẹrin yii tẹlẹ ni pe awọn orileede yooku ko nii ba wọn dowopọ yala lẹka eto irin ajo, okoowo tabi eto ọrọ aje. Bakan naa ni ajọ yii tun sọ pe awọn yoo pe fun itusilẹ aarẹ ilkẹ Niger ti wọn rọ loye, Mohamed Bazaoum, ẹni ti wọn lo ṣi wa ninu igbekun awọn ẹṣọ ologun orileede naa. ECOWAS gbe gege lori awọn orileede wọnyi, lẹyin ti awọn ẹṣọ ologun gbajọba kuro lọwọ awọn alakoso to wa nibẹ tẹlẹ. Lara awọn gege ti wọn tun gbe le awọn orileede wọnyi ni titi awọn ẹnubode to wọn awọn orileede naa, gige ina mọnamọna to wọnu Niger ati awọn ohun to nii ṣe pẹlu eto ọrọ aje miran Ni nnkan bi ọsẹ meloo kan sẹyin, Niger, Mali ati Burkina Faso ti kede pe awọn ti yọ ara awọn kuro ninu ajọ ECOWAS lẹyin ti fẹsun kan ajọ naa pe wọn gbe gege lori eto ọrọ aje awọn. Lara awọn ohun ti ajọ naa sọ pe o fa ti awọn fi gege ọhun kuro ni; Idi pataki akọkọ ti ajọ ECOWAS fi gbe gege ọhun kuro ni pe gbogbo awọn Kristiẹni ni wọn n gba aawẹ lọwọ, eyi ti wọn pe ni lẹnti (Lent), ti awọn Musulumi naa si ti n wọnu oṣu aawẹ wọn ti wọn pe ni Ramadaani (Ramadan). Ninu ọrọ wọn ti wọn sọ nibẹ, wọn ni: “Ajọ yii ti woye nipa asiko aawẹ awọn Kristiẹni ti a mọ si lẹnti, ati bi oṣu Ramadaani tun ṣe n wọle de.” Aawẹ jẹ asiko kan ti awọn eeyan nilo irufẹ awọn ounjẹ kan to le ṣe ara wọn loore nipa ilera pipe. Sibẹ, ni asiko yii, ẹkunwo ti wa lori awọn ounjẹ kan pẹlu bi awọn eeyan ṣe n beere fun un ni gbogbo igba. Ni afikun si ti aawẹ yii, ajọ ECOWAS tun ni imọlara fun awọn idi ti wọn fi gbe awọn gege yii kuro lori awọn orileede mẹrẹẹrin naa. Ati pe, gege ti wọn gbe lori awọn orileede ọhun ti jẹ ki pupọ awọn ounjẹ gbowo lori. Bakan naa, bi orileede Naijiria ṣe ja ina mọnamọna ti wọn fun Niger danu ti sọ ọpọ agbegbe lorileede naa sinu okunkun biribiri Ohun to ṣẹlẹ yii si fa akabo fun awọn olokoowo to si mu ifasẹyin ba eto ọrọ aje, eyi to mu ki awọn ti owo diẹdiẹ n wọle si lọwọ tẹlẹ maa sunkun, nitori nnkan ko lọ deede mọ. Ajọ naa sọ pe gege ti wọn gbe lori awọn orileede yii yoo ṣakoba fun iṣẹ eto aabo to n lọ lọwọ lawọn ẹkun iwọ oorun ilẹ Afrika kaakiri. “Bi awọn orileede yii ṣe yọwọ kuro ninu ajọ yii yoo ṣakoba fun iṣẹ eto aabo ati ifọwọsọwọ nipa bi nnkan ṣe n lọ lati mojuto eto aabo ati gbigbogun awọn agbebọn aṣekapani lawọn ẹkun yii. “Awọn bii ilana eto aabo ilu Accra ati iranwọ eto aabo agbaye (International Security Assistance Force).” atẹjade naa sọ Latigba ti iditẹgbajọba ọhun ti waye, ipenija aisi eto aabo ti wa lekun sii lawọn orileede yii. Bi wọn ṣe n kọlu awọn ẹṣọ ologun ti wa n peleke sii ni Mali ati Niger, eyi to n fa iku awọn ologun ati araalu. Ọpọ awọn ajọ ati awọn eeyan ni wọn ti n pe ajọ ECOWAS lati gbe gege naa kuro lori awọn orileede wọnyi. Koda, lọsẹ to kọja, aarẹ ologun tẹlẹri lorileede Naijiria, Ọgagun Yakubu Gowon to jẹ ẹnikan to ṣẹku ninu awọn olodasilẹ ajọ ECOWAS pe awọn alakoso ajọ naa lati gbe gege yii kuro lori awọn orileede naa. Niger ba ara rẹ ninu iṣoro yii lẹyin ti awọn ologun gbajọba lọwọ iṣakoso Mohamed Bazoum ninu oṣu keje, ọdun to kọja. Fun igba pipẹ, awọn amoye ti pe awọn adari ajọ yii lati ṣọra wọn, ki wọn si farabalẹ si ohun ti gbogbo ọmọ ẹgbẹ naa ba n fẹ. Bo tilẹ jẹ pe awọn alakoso ECOWAS duro lori igbesẹ wọn lai sọ ohunkohun lori awọn orileede ti wọn ko tẹle eto oṣelu awa-ara-wa, sibẹ Ọjọgbọn Jibrin Ibrahim sọ fun BBC pe kii ṣe ijakulẹ bi wọn ba duro, niwọn igba to ba jẹ pe lati mu erongba wọn ṣẹ ni. Ọpọ awọn olugbe orileede Niger ni wọn ti n sunkun nipa bi iṣoro ṣe ba igbe aye wọn nipa awọn ẹnubode ti wọn tipa lẹyin iditẹ-gbajọba. Awọn ọlọja ati olokoowo ti fi owo kun iye ti wọn n ta awọn ọja wọn, ti wọn si n sọ pe titi ẹnubode pa latari iditẹ-gbajọba lo fa a. Ọpọ awọn olugbe ilu Yamai lo n sọ pe bi owo ọja ṣe gbowo lori lasiko yii ko ṣẹlẹ ri, ti wọn ko si ri iru rẹ ri.
Ǹjẹ́ ìpàdé àwọn Mínísítà ilẹ́ òkèrè lájọ  Ecowas lè rí wàhálà Niger yanjú?,Awọn Minisita ilẹ okere orileede to jẹ ọmọ ẹgbẹ Ecowas yoo ṣe ipade lỌjọbọ ni ilu Abuja tii ṣe olu ilu Naijiria. Ipade yi ni akọkọ iru rẹ ti yoo waye lẹyin ti awọn orileede Niger, Mali ati Burkina Faso kede pe awọn ti yapa kuro ninu ẹgbẹ naa. Bẹẹ naa ni yoo waye lẹyin ikede aarẹ Senegal Macky Sall to sunjọ idibo aarẹ to yẹ ko waye siwaju. Ipade awọn minisita yi a maa waye ṣaaju eleyi tawọn aarẹ yoo ti pade lati wa ojutu si awọn ọrọ to wa nilẹ. Loju opo rẹ, Ecowas sọ pe ipade pataki ni eleyi jẹ nibi tawọn igbimọ apẹtusaawọ ati igbimọ aabo awọn minisita wọnyii yoo jiroro. Ijiroro wọn yoo si da lori awọn ipoenija aabo ati eyi to lọwọ oṣelu ninu to n koju agbegbe iw oorun ilẹ Africa. Lati ọjọ Kejidinlọgbọn oṣu Kini ni Mali Burkina Faso ati Niger ti kede erongba wọn pe awọn ko ba Ecowas ṣe mọ. Lọjọru,awọn orileede mẹta yi  tawọn ologun ti gbajọba nibẹ tun tẹnu mọ ipinnu wọn lati yapa kuro ninu ẹgbẹ Ecowas ṣaaju ipade wọn. Mali, Burkina Faso ati Niger lawọn ko ṣe mọ pẹlu Ecowas nitori awọn ijiya ti ẹgbẹ naa gbe le wọn lori nipa ọrọ aje lẹyin tawọn ologun gba ijọba nilẹ wọn. Onimọ nipa ọrọ oṣelu Ọjọgbọn Jibrin Ibrahim sọ pe o yẹ ki awọn olori ẹgbẹ Ecowas ṣe pẹlẹ ki wọn si ma kaju kuro lara awọn orileede to fẹ yapa yi. O ni ipenija nla ni yoo jẹ ti ọmọ ẹgbẹ Ecowas mẹrin ba yapa kuro lẹẹkan ṣoṣo ti Senegal naa si n koju ipenija tiẹ nipa wahala to n ba eto oṣelu lẹyin ti aarẹ Macky Sall sun ọjọ idibo siwaju Bo ti lẹ jẹ wi pe ero ṣe ọtọọtọ niupa nkan to n ṣẹlẹ ni orileede Niger-awọn kan faramọ ologun,awọn mi ko faramọ-gbogboawọn eeyan ilẹ naa lo jijọ n mọ inira  ijiya ọrọ aje ti Ecowas gbe kalẹ lara. Kassoum Mukhtar to jẹ Minisita tẹlẹ ri labẹ ijọba aarẹ Bazoum ti wọn yẹ aga nidi rẹ sọ pe o yẹ ki Ecowas ṣe pẹlẹ lori ọrọ yi ti wọn ko ba fẹ wahala ti yoo sọ ẹgbẹ naa sinu idaamu. ''Ijiya ọrọ aje oloṣu meje yi jẹ inira fun awọn araalu Niger tori naa ki wọn dawọ rẹ duro. Ti wọn ba wo ohun to n ṣẹlẹ daada wọn a ri wi pe tohun ti ijiya ti wọn gbe kalẹ ifẹ awọn araalu si awọn ologun ko dinku, o n peleke sii ni. O ni ''Eyi fi han pe gbogbo igbesẹ ti Ecowas n gbe awọn araalu ko faramọ'' Kassoum Mukhtar tẹsiwaju pe  o yẹ ki Ecowas maa ṣiṣẹ tọ idagbasoke awujọ ni Ọpọ awọn ọmọ Niger n reti  abajade daada lati ipade yi ti Ecowas fẹ jiroro nipa ilẹ wọn to yapa kuro ninu ẹgbẹ naa. Ọmọ orileede Niger kan to ba wa sọrọ sọ pe ''a le ro pe orire ni ipade yi yoo mu wa fun wa tori pe awa eeyan Niger ti farada inira pupọ ati pe awọn alaini lo mọ inira yi lara julọ'' Mali, Niger ati Burkina Faso lawọn ko lodi si wiwa ninu ẹgbẹ  naa lopin igba ti ko ba ti si nkankan to ṣe idiwọ fun wọn ninu ẹgbẹ Ecowas. Ohun to wa nilẹ bayii ni pe Ecowas gbọdọ tẹti si awọn ibeere awọn olori ologun yi ti wọn ba fẹ ki wọn pada sinu ẹgbẹ naa.
"Wo àwọn àwòrán tó jẹ ojú ni gbèsè pẹ̀lú àwọn èèkàn tó wá síbi òkú Iya Sunday Igboho,Gbajugbaja ajafẹtọ ọmọ Yoruba, Sunday Adeyẹmọ ti ọpọ awọn eeyan mọ si Sunday Igboho ti ke si gbogbo ọba alade ati adari ilu nilẹ Yoruba lati fi agbajọwọ ṣe idasilẹ ikọ ẹṣọ aabo ti yoo maa gbogun ti iṣoro eto aabo nilẹ Yoruba. Lasiko to n sọrọ lọjọ Abamẹta nibi eto igbalejo fun ayẹyẹ isinku iya rẹ ni gbọngan nla igbalejo Sablak to n bẹ l'opopona Soka niluu Ibadan, Igboho ni,  ""Nibi ti Naijiria de duro nisin, gbogbo wa la mọ pe Naijiria yẹn, ko si nnkan nibẹ mọ. Mo wa rọ ẹyin baba wa ti Ọlọrun ko ijọba Naijiria le lọwọ, eto aabo ilẹ Yoruba ṣe pataki gan an."" ""Gbogbo awọn Fulani ti wọn dẹru ba wa ninu igbo ti wọn n ba nnkan wa jẹ,  o to gẹ. Dide ti a de yii nisin, a fẹ ki ẹyin baba wa, ẹyin ọba wa ki ẹ ṣe atilẹyin fun wa ki a da ikọ ẹṣọ aabo silẹ ki a le mojuto gbogbo ibi to ba yẹki a mojuto, ki oloko le maa re oko, ki olodo dẹ le maa re odo."" Lori awọn to n sọrọ wuyẹwuyẹ sii leti pe ki o sọrọ odi si Tinubu nitori ibi ti nnkan de duro lọwọlọwọ bayii ni Naijiria, Igboho ni oun ko ni bu Tinubu nitori pe aarẹ tuntun to n bẹ lori aleefa lọwọlọwọ bayii kọ lo ba Naijiria jẹ. O ni, ""Awọn kan ni o yẹ ki n maa bu Tinubu, kilode ti maa fi bu Tinubu? Ṣe oun lo ni ki wọn lọ pa mi mọ inu ile? Ṣe oun lo n ṣe ijọba nigba ti wọn kọ lu mi? Ṣe ẹnu igba to ti de yii, o ni ki n ma ṣe Yoruba Nation? Mo ti n ṣe Yoruba Nation ki o to de, a dẹ n tẹsiwaju."" Bakan ni Igboho fi kun ọrọ rẹ wi pe ti ileeṣẹ ọtẹlẹmuyẹ orilẹede yii, DSS ba fẹ ri oun, ki wọn kọ lẹta ranṣẹ si agbẹjọro oun, Pẹlumi Ọlajengbesi, ajafẹtọmọniyan naa ni oun yoo yọju si ileeṣẹ naa, niwọnba igba ti wọn ko ba ti ni ki oun wa fi ọju han ni ipinlẹ to yatọ si Ọyọ l'ọdọ Ṣeyi Makinde, Eko l'ọdọ Babajide Sanwo-Olu ati ipinlẹ Ogun l'ọdọ Dapọ Abiọdun nitori awọn Gomina wọnyii ko ni gba ki ẹnikẹni gba ẹmi lọrun oun."
""
Sunday Igboho padà dé sí Nàíjíríà lẹ́yìn ọdún mẹ́ta,Gbajugbaja ajafẹtọ ọmọ Yoruba nni, Sunday Adeyẹmọ ti ọpọ awọn eeyan kaakiri agbaye mọ si Sunday Igboho lo ti wọ orileede Naijiria pada. Ninu ikede kan ti agbẹnusọ fun Igboho, Ọlayọmi Kọiki gbe soju opo ayelujara ‘X’ rẹ lọsan ọni, Ọjọbọ, o ni Igboho de lati sinku mama rẹ. Ọdun kẹta ree ti Igboho ti kuro lorileede Naijiria, lẹyin ti ileeṣẹ ọlọpaa ọtẹlẹmuyẹ lọ ṣe ikọlu sile ẹ to wa lagbegbe Ṣoka niluu Ibadan, ipinlẹ Ọyọ. Koiki ninu ọrọ to kọ sabẹ fọnran to gbe soju opo rẹ naa sọ pe oun le fidi rẹ mulẹ pe Igboho ti wọ Naijiria. “Mo le fidi rẹ mulẹ fun un yin pe Oloye Sunday Adeyẹmọ ti ọpọ si Sunday Igboho ti wa loju ọna ilu rẹ silu Igboho fun ayẹyẹ ikẹyin isinku mama rẹ, Arabinrin S. A. Adeyẹmọ. “Oku Arabinrin Adeyẹmọ ni wọn ti lọ gbe kuro ni mọṣuari to wa niluu Ṣaki ni nnkan bii wakati meloo sẹyin.” Oru mọjumọ ọjọ kini, oṣu keje, ọdun 2021 ni awọn oṣiṣẹ ileeṣẹ ọtẹlẹmuyẹ, DSS lorileede Naijiria lọ kọlu ile Sunday Igboho, nibi ti wọn ti pa awọn meji, ti wọn si ko awọn mẹtala lọ siluu Abuja. Gboho ile naa ni wọn fi ibọn bajẹ, to fi mọ awọn mọto to wa ninu ile naa, ti ẹjẹ si bo gbogbo ilẹ inu ile si ayika inu ọgba ile Igboho. DSS ni awọn pẹlu awọn ileeṣẹ eleto aabo miran lorileede yii ni wọn jọ ṣiṣẹ papọ lati kọlu Igboho, ṣugbọn to poora mọ wọn lọwọ. Ẹsun ti DSS fi kan Igboho ni pe o n ko ibọn ati awọn ohun ija oloro pamọ lati da ogun silẹ laarin ilu. Lara awọn ohun ti wọn ko ni iwe irinna, ibọn, awọn aṣọ oogun loriṣiriṣi, to fi mọ ologbo. Ọjọ Aje, ọjọ kọkandinlogun, oṣu keje, ọdun 2021 ni ileeṣẹ eleto aabo Interpol tẹ Sunday Igboho ni papakọ ofurufu Cadjèhoun to wa ni Cotonou ti ilẹ olominira Benin. Alẹ ọjọ naa la gbọ pe Igboho n gbiyanju lati ri irin ajo lọ si orileede Germany pẹlu iyawo rẹ Rọpo Adeyẹmọ. Ohun ti a gbọ ni pe oṣiṣẹ papakọ ofurufu ti ṣakiyesi Igboho ti iroyin rẹ tan kaakiri wi pe awọn oṣiṣẹ ọtẹlẹmuyẹ n wa ni Naijiria lo fẹẹ gba Cotonou lọ si Germany. Ibi ti wọn sọ pe oṣiṣẹ papakọ ofurufu naa ti n beere oriṣiriṣi ibeere lọwọ ẹ, ni wọn sọ pe Igboho ti sa kuro niwaju ẹ, toun pẹlu iyawo rẹ si lọ farapamọ sibi kan. Lẹyin o rẹyin ni wọn sọ pe ọkunrin kan to n ṣeto irinna fun Igboho ni wọn pada lo lati rii mu. Wọn ni ẹni naa lo ranṣẹ pe Igboho wi pe oun ti yanju pẹlu awọn oṣiṣẹ papakọ ofurufu naa. Bi Igboho ṣe debẹ pada lati wọ baluu ni wọn sọ pe awọn oṣiṣẹ aabo Interpol naa mu, ti wọn si de e ni ṣẹkẹṣẹkẹ lọwọ ati ẹsẹ. Ọjọ kẹtalelogun, oṣu keje, ọdun 2021 ni Igboho foju ba ile-ẹjọ Cour D’Appel De Cotonou lori ẹsun wi pe o wọ orileede naa lọna aitọ ati nini ayederu iwe irinna orileede naa. Oṣu mẹsan gbako ni Igboho lo lọgba ẹwọn ilẹ olominira Benin, ko to di pe o gba ominira. Kaakiri ilẹ Yoruba ni awọn alatilẹyin Sunday Igboho ti ṣe iwọde ifẹhonuhan lati rawọ ẹbẹ si ijọba apapọ Naijiria labẹ iṣakoso Aarẹ ana, Muhammadu Buhari. Wọn ni ki ijọba apapọ fi Igboho silẹ, ki wọn si jawọ  ninu ẹjọ ti wọn n ba a fa, nitori pe kii ṣe ọdaran tabi agbebọn. Awọn alatilẹyin Igboho naa sọ pe awọn ọmọ Yoruba ni Igboho n ja fun kuro lọwọ awọn Fulani darandaran ti wọn n fojoojumọ kọlu wọn kaakiri. Ogbontarigi onkọwe, onkọtan nni, Wọle Ṣoyinka ṣe abẹwo si Igboho lẹyin bi ọsẹ marun-un ti ijọba Benin yọnda rẹ kuro lọgba ẹwọn lati lọ igba itọju to pe ye. Ṣoyinka ṣe abẹwo yii lẹyin ọsẹ marun-un ti olori ẹgbẹ Ilana Ọmọ Oodua, Oloye Banji Akintoye kede pe Igboho ti gba ominira. Agbẹjọro Igboho, Yọmi Alliyu lo gbe ijọba Naijiria ati ajọ DSS lọ sile ẹjọ giga tiluu Ibadan nipinlẹ Ọyọ, nibi to ti n beere fun ẹẹdẹgbẹta biliọnu naira gẹgẹ bi owo itanran ile ati dukia rẹ ti wọn bajẹ. Alliyu ni ọna aitọ ni DSS gba lati fi kọlu Igboho nile ẹ, to si ni wọn ba gbogbo dukia rẹ jẹ kọja sisọ, eyi to to ẹẹdẹgbẹta biliọnu naira. Onidajọ Ladiran Akintọla gba ẹbẹ Igboho nipasẹ agbẹjọro rẹ, to si ni ki ijọba apapọ lọ san owo ti ko din ni ẹẹdẹgbẹta biliọnu naira gẹgẹ bi owo itanran ati owo dukia Igboho ti wọn ba jẹ. Onidajọ ile-ẹjọ kotẹmilọrun niluu Ibadan, Muslim Hassan paṣẹ pe idajọ ile-ẹjọ giga ti Onidajọ Akintọla gbe kalẹ ko lẹsẹ nilẹ rara, fun idi eyi, o paṣẹ pe ijọba apapọ ko ni owo kankan lati san fun Sunday Igboho. Igboho ninu fọnran to gbe soju opo Instagram rẹ lo ti jẹ ko di mimọ pe oun ti gba ominira lati lọ sibi to ba wu oun, lẹyin ti ile-ẹjọ ti da oun lare wi pe oun ko jẹbi ẹsun kankan. O ni oun le pada si Naijiria nigbakugba to ba wu oun. Inu oṣu kẹwaa, ọdun 2023 ni Igboho gbe fọnran jade sita, nibi to ti n dupẹ lọwọ ijọba Benin fun atilẹyin wọn, to si jẹ ko di mimọ fun gbogbo agbaye, paapaa awọn ọmọ Naijiria wi pe oun ti gba ominira. Ninu fọnran naa lo tun ti dupẹ lọwọ awọn ololufẹ ati awọn alatilẹyin rẹ fun aduroti wọn, pẹlu ileri wi pe oun yoo maa fi bi nnkan ba ṣe n lọ to wọn leti. Igbimọ ẹlẹni mẹta to gbe idajọ naa kalẹ paṣẹ pe ọna aitọ ni wọn fi mu Igboho, ti wọn si tun tii mọle lai ṣẹ. Ile ẹjọ naa paṣẹ wi pe wọn gbọdọ san owo ọhun fun Igboho laarin oṣu mẹta gbako. Ọjọ kẹwaa, oṣu keji, ọdun 2023 ni Igboho pe ijọba Benin lẹjọ.
"A gbọ́dọ̀ lé àwọn darandaran tó ń pa èèyàn kúrò nílẹ̀ Yorùbá - Sunday Igboho,Ajijagbara fun idasilẹ orilẹ ede Yoruba, Oloye Sunday Igboho sọ pe asiko ti to bayii lati le gbogbo awọn darandaran to pa eeyan kiri kuro nilẹ Yoruba. Igboho sọ ninu fidio kan to ṣe wi pe gbogbo ọmọ Yoruba gbọdọ fi ọwọ so ọwọ pọ lati gba ara wọn lọwọ awọn darandaran to n ṣọṣẹ nilẹ Yoruba. Igboho ni kii ṣe awọn sọja ni Yoruba nilo lati gba ara wọn lọwọ awọn darandaran to n pa eeyan kiri lori oko won. ""A ni lati fẹnu ko ki a fi imọ ṣọkan lori iṣori eto abo to n koju wa nilẹ Yoruba. A ko ni lati duro ijọba tabi ẹnìkankan. Wọn ti gba ọpọ ninu ilẹ wa, a o le lọ si oko mọ. Wọn pa awọn ọba wa ni ipinlẹ Ekiti. Lẹyin ti a ba le awọn darandaran apaayan yii danu tan nilẹ wa, nigba naa ni a o le maa lọ si oko pada lai bẹru. A o ṣiṣẹ pọ pẹlu awọn baba wa lati wa ojutuu si ọrọ abo nilẹ Yoruba,"" Igboho ṣalaye. Igboho ko ṣai fidi rẹ mulẹ pe oun ko ṣiṣẹ fun oloselu kankan. O ni ọrọ iran Yoruba lo jẹ oun logun."
"Adigun Olowe: Ọmọ ọdún márùn-ún, Adigun Olowe jẹ oyè nílùú Eko,Ọdọmọde agbede-gbẹyọ Yoruba, Adebayo Olamilekan Israel,  ti ọpọ mọ si Adigun Olowe ti jẹ oye 'Ọdọ Agba Aṣa Ga' ti ilu Solu Alade, Ibeju-Lekki nipinlẹ Eko. Ọmọ naa to gbajumọ fun bo ṣe ma n pa owe Yoruba loriṣiriṣi, to si tun ma n tumọ wọn. Ọmọ ọdun marun-un ni ọmọ naa. Ninu ọrọ to kọ si oju opo Instagram rẹ, lati kede ifinijoye naa, Adigun Olowe sọ pe ọjọ kẹrinla, oṣu Kẹjọ, ọdun 2021, ni Oba Muyideen Isgola Balogun, Onisolu ti Solu Alade, Ibeju-Lekki, fi oun jẹ oye naa. O ni pẹlu ifinijoye yii, oun ni ẹni ti ọjọ ori rẹ kere ju ninu awọn to jẹ oye ibilẹ ni Naijiria. Adigun Olowe sọ pe oun ko le sọ bi inu oun ṣe dun to o si ifinijoye naa. Ninu ifọrọwanilẹnuwo kan ti BBC Yoruba ṣe fun Adigun Olowe, baba rẹ, Adebayo Oladimeji Ishola ni lati kekere ti awọn ti bi ọmọ naa lo ti maa n ṣe awọn nkan to jẹ iyalẹnu, eyi to si mu ki iya iya rẹ fun un ni alajẹ ""Ara"". O ni ọjọ kan lo kọkọ bẹrẹ rẹ tawọn ṣaadede ri i to tun ọrọ ti oun sọ lede Yoruba ati gẹẹ́si sọ papọ lẹẹkan ṣoṣo titi to fi dori pe o lee sọ owe ọgbọ̀n ati itumọ rẹ lede gẹẹ́si."
"Ìfẹ́ tó sọnu nilẹ̀ Yorùbá ló mú kí wàhálà pọ̀ lorílẹ̀èdèNàìjíría-Ooni Ife,Ọba Adeyeye Ogunwusi Enitan Ooni ti Ile-Ife ti beere fun idapada ifẹ to sọnu laarin ọmọ Yoruba. Ọrọ yii waye lakoko ayẹyẹ ọdun Aje Olokun ti ọdun 2024 to waye ni ilu Ile-Ife. Ọba Adeyeye Ogunwusi salaye wi pe, ko si ifẹ ati ẹmi irẹpọ lo mu wahala ko pọ laarin ọmọ Yoruba ati ni orile-ede Naijiria. Kabiyesi tun tesiwaju pe, laisi ifẹ, yoo soro fun Aje lati mọọ ba ọmọ Yoruba gbe. ""Gẹgẹ baa ti mọ pe, ti ko ba si Aje ko le si alaafia ninu ile."" Lẹhin ti Kabiyesi gba gbogbo ọmọ Yoruba ati orile-ede Naijiria ni imọran tan,Kabiyesi Ooni tí Ile-Ife gbe igba Aje lo si ile aje lati wure fun gbogbo eeyan patapata. Iya Laje fun gbogbo ọmọ Oduduwa Toyin Kolade sọ pataki ọdun Aje pe Aje jẹ ohun koṣemani fun gbogbo eeyan. Iya Laje tun tesiwaju wi pe, Aje jẹ orisa akọkọ ninu Irinwo ati ẹyọ kan orisa to wa ni ilẹ Yoruba. ""Paapa julọ, aje jẹ ohun ti gbogbo orisa to ku ma bere fun lakoko ọdun wọn."" Arabinrin Toyin Kolade, wa gba gbogbo ọmọ orile-ede Naijiria ni imọran lati tọju asa Yoruba daada ati lati ma gbadura fun ẹmi ìṣọ̀kan ki orile-ede Naijiria le gba ominira lọwọ iji nto ja lọwọ ni orile-ede yii. Idowu Phillips ẹni ti gbogbo eeyan mọ sí Iya rainbow na ti sọ pataki ọdun Aje ati oun to rọ mọ ọdun aje. Idowu Phillips sọ nigba ti o ba BBC Yoruba sọrọ nibi ọdun Aje. Arabinrin Idowu wi pe, ni gbogbo akoko ti wọn ba ti se ọdun aje ni ohun ma wa ni bẹ ati pe gbogbo oun ti oun ba bere lasiko ọdun aje ni Olodumare ma se fun ohun. Ọpọlọpọ ẹbun ni Kabiyesi Ọba Adeyeye Ogunwusi fun awọn eeyan to wa si bi ayẹyẹ ọdun aje. Bakan naa ni Iya Laje naa pin ẹbun fun awọn eeyan to pesẹ si bi ayẹyẹ ọdun aje ọdun 2024. Ọdun Aje to maa n waye lọdọọdun ni Ile Ife nipinlẹ Osun ti bẹrẹ ni pẹrẹwu. Orisa Aje je ọkan lara awon orisa ilẹ  Oodua ti wọn n bọ ni ilu Ile Ife nipinle Osun ni guusu Iwo oorun Naijiria. BBC Yoruba ba wọn peju pese sibi ti wọn ti se ajodun orisa Aje ti odun 2024 ni Ile Ife. Ayaworan wa ka awọn awodamiẹnu aworan kan to ṣafihan awọneekan lorisi to peju sibi ọdun yi. Ninu wọn la ti ri awọn ọmọ ilu Ile Ife ati awọn gbajumọ ṣoere tiata Yoruba ni Naijriia. Die ree ninu awọn aworan yii:"
"Ǹjẹ́ ẹ̀yin mọ̀ pé ìlẹ̀kẹ̀ ara adé ọba ní ohùn? Asíndẹ Olamilekan ṣàlàyé èèwọ̀ tó wà níbẹ̀,Iṣẹ Asindẹ jẹ ọkan lara awọn iṣẹ abalaye nilẹ Yoruba. Awọn to n ṣe irufẹ iṣẹ yii lo maa n sin ilẹkẹ sara ade ati ọpa ọba. Ọgbẹni Idris Adio Olamilekan ti inagijẹ rẹ n jẹ Owo Orogbo jẹ ọkan lara awọn to si n ṣiṣẹ yii. Ọgbẹni Olamilekan to jẹ ọmọbibi Oke-ona ni ipinlẹ Ogun ni oun yan iṣẹ asindẹ laayo tori pe ''baba mi lo sọ fun mi pe ko gbọdọ parun.'' ""Iṣẹ telọ aranṣọ ni mo kọ ni ibẹrẹ aye mi, amọ, lati kekere ni mo ti maa n wo bi baba baba maa se n ṣe iṣẹ asindẹ yii. Iṣẹ to ni ere lori ni, iṣẹ ti mo fi bímọ, ti mo fi fẹ iyawo, ti mo fi kọ ile. Ko si iṣoro to le ba mi ti mo maa fi pada sẹnu iṣẹ telọ titi aye maa fi parẹ,"" Ọgbẹni Olamilekan ṣalaye. O fikun ọrọ rẹ pe ""a maa n sin ilẹkẹ lati aarọ ti bi ago mefa irọlẹ. Ti oorun ba ti wọ, a gbọdọ sin ilẹkẹ yẹn mọ, ti a ba fi tipatipa tẹsiwaju lati maa sin ilẹkẹ naa, o maa fa aisan ara fun èni to n ṣiṣẹ naa. Awon ọba ti mo ti ṣiṣẹ fun ni Alake ana, Oyebade Lipede. Nigba ti wọn waja, o kan baba wa Gbadebo, mo ṣiṣẹ fawọn naa. Lẹyin naa, mo tun ṣiṣẹ fawọn ọba mii bii Oba Agura, Osilẹ, Olowu ati bẹẹ bẹẹ lọ.''"
"Kí ni ìyàtọ̀ láàrín Oníṣẹ̀ṣe àti Oníṣègùn ìbílẹ̀ ?,Ka to tẹnu bọrọ, o ṣe koko fun gbogbo ọmọ kaarọ ojiire lati mọ pe ṣinkun yatọ si gbagi ni ilẹ Yoruba. Oniṣegun ati Oniṣẹṣe yatọ si arawọn ni gbogbo ọna ṣugbọn ki gan ni awọn iyatọ yii. Ileeṣẹ BBC News Yoruba tọ awọn agbagba ninu ijinlẹ ede ati aṣa ilẹ Yoruba lọ lati tan imọlẹ si awọn nnkan yii. Alaaye wọn jẹ ko di mimọ pe Onisẹṣe, eyi ti wọn tun le pe ni Babalawo lo le sọ nipa Ifa, ti Oniṣegun si ma n sọ nipa Ọsanyin. O se koko lati mọ itumọ awọn ọrọ yii ka to mu ẹnu ba iyatọ to wa laarin wọn. Dokita Oluseyi Atanda to jẹ Olori Onisẹṣe nipinlẹ Osun salaye pe ẹlẹsin ni Oniṣẹṣe, to si jẹ pe Oniṣẹṣe pin si ọna to pọ. Dokita Atanda ni, gbogbo ẹni to ba n jọsin fun Olodumare ni ilana ti ibilẹ, to si n tọ ipasẹ orisa kan tabi omiran lati ba Olodumare sọrọ ni wọn ma n pe ni Oniṣẹṣe. “Oniṣẹṣe le jẹ onifa, ti a n pe ni Babalawo, Onisango, Ọlọsun, Ọlọya, Elegun tabi Elesu. “Ede kan naa lo ko gbogbo wa pọ ti a n pe ni IFA nitori pe Ifa ki i se eeyan, ọrọ ẹnu Olodumare ni ohun to n jẹ Ifa, to salaye bi Orisa kọọkan ṣe ri ati ojuse gbogbo wọn."" Atanda tẹsiwaju pe ẹsẹ Ifa kan fidi rẹ mulẹ ni ọkanran lọtun, ọwanrin ni ọwọ osi, eyi tun wọn sapaejuwe gẹgẹ bi ọkanran onilẹ. Aarẹ Jeayinfa Ayanwoye ninu fọnran kan to gbe sori ayelujara salaye pe Oniṣegun jẹ eeyan to jẹ onimọ nipa ka ja ewe, ati ka wa egbo, oogun ponbele tabi oogun atata. Ayanwoye ni eeyan ti a ba ri to mọ nipa ka mu ewe kan tabi meji ka jo pọ pẹlu awọn nnkan mii, to si ke pe ọsanyin ni Oniṣegun. “Ti wọn ba ni o dọwọ Babalawo, Babalawo a ni o dọwọ Ifa, ti wọn ba ni o dọwọ Oniṣegun, Oniṣegun a ni o dọwọ Ọsanyin.” Ayanwoye ni Ọsanyin lo n kọ Oniṣegun nipa ewe ati egbo. Dokita Atanda ninu alaye ti rẹ sọ pe, ẹni to n ja ewe ati egbo, to si fi n se iwosan lo n jẹ Oniṣegun. O ni Oniṣegun ko ni ṣe pẹlu ẹsin kankan. “A ti ri Oniṣegun to jẹ Alhaji, Alhaja, Olosha, Pasitọ ti ọpọ wọn si jẹ ọmọ ẹgbẹ awọn Oniṣegun. “Iṣegun ni wọn n ṣe, ko ni ṣe pẹlu ẹsin. Ṣugbọn ẹlẹsin ibilẹ naa le jẹ Oniṣegun, to mu gẹgẹ bi iṣẹ”"
''Ẹ ró ikọ̀ Amọtẹkun lágbára kí ìṣòro ààbò lè dópin nílẹ̀ Yoruba'',Ìpè ti lọ si ọdọ ijọba Naijiria ni gbogbo ẹka, awọn ọba alade ati gbogbo ọmọ Yoruba pata, pe ki wọn ro ikọ Amọtẹkun lagbara si i, ki iṣoro aabo to mẹhẹ lorilẹ-ede yii le dopin. Nibi eto aabo kan ti awọn ladelade atawọn alẹnulọrọ nilẹẹ Yoruba, ṣe niluu Ile-Ifẹ l’Ọjọbọ ọsẹ yii ni ipe ọhun ti waye. Akori eto aabo naa ni wọn pe ni, ‘Kidnapping and Banditry: Overcoming the Twin Menace.’ Eyi ti i ṣe bi wọn yoo ṣe koju iṣoro ijinigbe ati janduku. Awọn ọba alaye bii Ọọni Adeyẹye Ẹnitan Ogunwusi, Ọlọwọ tilu Ọwọ; Alayeluwa, Ọba Ajibade Gbadegẹṣin Ogunoye III, Oṣemawe tilu Ondo; Alayeluwa Ọba Victor Kiladejọ, Deji tilu Akurẹ, Ọwa Ajero ti Ijero-Ekiti, Akarigbo ti Rẹmọ, Olowu ti Owu, Oludo ti Ido-Osun, Aragbiji ti Iragbiji ati bẹẹ bẹẹ lọ ni wọn fẹnu ko pe atunṣe aabo gbọdọ waye. Owo, iwuri, idanilẹkọọ, lilo ilana abalaye ati gbigba awọn eeyan to mọ nipa agbegbe si iṣẹ ni wọn fẹnuko si gẹgẹ bi ọna ironilagbara ikọ alaabo naa. Ipese ohun eelo ati aaye tawọn ẹṣọ naa yoo ti maa ṣiṣẹ tun jẹ dandan bi wọn ṣe sọ. Awọn agbaagba naa tun sọ pe gbogbo ẹka ijọba gbọdọ mọ riri awọn ọba alade ilẹ Yoruba. Wọn ni ọba to ba lodi si ilana awọn alalẹ Yoruba gbọdọ ṣetan lati fi ori apeere rẹ silẹ ni. Gbogbo igbo to wa nipinlẹ kọọkan ni wọn ni kawọn ọba atawọn ọmọ oniluu mojuto, nitori ibẹ lawọn ajinigbe n sa si ti wọn fi n ṣiṣẹ ibi. Wọn ni kawọn ọba Yoruba maa ranti, pe Iṣẹṣe ni wọn fi joye, ko yẹ ki wọn gbagbe ilana abalaye wọn. Ipade yii yoo maa waye latigba-degba bi wọn ṣe fẹnuko. Ọmọwe Solomon Arase, ọga ọlọpaa tẹlẹ lorilẹ-ede yii ati Araba Ifayẹmi Ẹlẹbuubọn ni wọn da awọn eeyan lẹkọọ lọjọ naa. Oloye Sunday Adeyẹmọ (Igboho Ooṣa) Iba Gani Adams naa wa nibi apero ọhun.
Èèyàn mẹ́rin kú níbi tí wọ́n ti fẹ́ẹ́ gba ǹǹkan ààwẹ̀,Latari bi ebi ati airowona ṣe n ba araalu finra lorilẹ-ede Naijiria lasiko yii, eeyan mẹrin mi-in ni wọn tun ku nibi ti wọn ti fẹẹ gba itọrẹ aanu ẹgbẹrun marun-un nipinlẹ Bauchi. Ahmed Wakili , Alukoro ọlọpaa ipinlẹ Bauchi, sọ fun BBC pe ọjọ Aiku, ọjọ kẹrindinlọgbọn oṣu Kẹta, 2024 ni awọn eeyan naa tẹ ara wọn pa nileeṣẹ Shafa Holding Company, Bauchi. O ni ẹni to ni ileeṣẹ naa n pin ẹgbẹrun marun-un naira fun wọn laaarọ ọjọ naa gẹgẹ bi nnkan aawẹ ati itọrẹ aanu, ṣugbọn ero ti pọ ju. Ọpọlọpọ iyaale ile, awọn ọmọde atawọn agbalagba ni wọn rọ lọ sileeṣẹ naa, nibi ti wọn si ti n gbiyanju lati gbowo ni wọn ti ba iku pade. Nnkan bii aago mẹwaa kọja ogun iṣẹju ni rirọgiiri naa bẹrẹ bo ṣe wi, ti wọn fi tẹ ara wọn pa. Alukoro ọlọpaa Bauchi  ṣalaye pe ọdọọdun ni ileeṣẹ naa maa n fun awọn eeyan ni nnkan aawẹ bi eyi. O ni ero wọn ni lati fi ṣe iranlọwọ fawọn eeyan to ku diẹ kaato fun. O fi kun un pe eeyan marun-un ni  wọn gbe lọ sileewosan ikọṣẹ iṣẹgun Tafawa Balewa, ti awọn mẹrin si ba a lọ. ’’ Bi ẹ ba fẹẹ fun ọpọ eeyan ni nnkan iranwọ bi eyi, ẹ ri i daju pe ẹ fi to awọn agbonfiro leti, ki wọn le ṣamojuto to yẹ nipa rẹ. “ Eyi to ṣẹlẹ yii, to ba ṣe pe wọn fi to awọn ọlọpaa leti lati ṣakoso rẹ ni, mi o ro pe iru eyi yoo ṣẹlẹ’’ Bẹẹ ni Wakil wi. Iroyin kan ti a ko fidi ẹ mulẹ, sọ pe eeyan mẹtadinlogun (17) lo ku ninu iṣẹlẹ naa, mẹrin kọ. Ọkan ninu awọn ẹṣọ to wa nibi iṣẹlẹ naa ti ko darukọ rẹ, sọ fawọn akọroyin pe oku eeyan mẹtadinlogun lawọn gbe jade. O ni awọm ọmọdebinrin mẹwaa ati iyaale ile meje ni wọn. O fi kun un pe ọna jinjin lawọn mi-in ti wa ninu awọn obinrin naa, ti wọn ko awọn ọmọ wa ki owo ti wọn yoo gba le pọ daadaa. Tẹ o ba gbagbe, ọjọ Ẹti ti i ṣe ọjọ meji ṣaaju iṣẹlẹ Bauchi yii ni awọn akẹkọọ meji ku ni Yunifasiti ipinlẹ Nasarawa. Lasiko ti wọn fẹẹ gba irẹsi ati ẹgbẹrun marun-un naira nibi ayẹyẹ ikẹkọọ jade nileewe naa ni wọn tẹ wọn pa.
Iléẹjọ́ ní kí wọ́n yẹgi fún ọmọ China tó ṣekúpa ọ̀rẹ́bìnrin rẹ̀ ọmọ Naijiria ní Kano,Ileẹjọ giga kan ni ipinlẹ Kano ti dajọ pẹ ki wn yẹgi fun ọmọ orileede China kan Frank Geng Quarong lori ẹsun pe o ṣekupa ọrẹbinrin rẹ ọmọ Naijiria kan Ummulkhulsum Sani Buhari. Adajọ Sanusi Ado-Ma’aji ninu idajọ to gbe kalẹ lọjọ Kẹrindinlogun oṣu Kẹta sọ pe arakunrin Quarong jẹbi ẹsun ti wọn fi kan an. Idajọ naa si ni pe ki wn yẹgi fun titi ti ẹmi yoo fi bọ lọrun rẹ. LọjọKejilelogun oṣu Kẹsan ọdun 2022 ni ọwọ awọn agbofinro tẹ Quanrong ti wn si fi si ahamọ lori ẹsun iṣekupani arabinrin ẹni ọdun mejilelogun naa ni ibugbe rẹ to wa ni Janbulo ni ijọba ibilẹ Kumbotso ni Kano. Gẹgẹ bi awọn olupẹjọ ti ṣe wi, ẹsun yi tako alakaalẹ abala 221 ti iwe ofin orileede Naijiria. Mọlẹbi ati awọn olugbe agbegbe Janbulo nibi ti arabinrin to padanu ẹmi rẹ yi ti wa sọ fun BBC pe Ummukulthum Sani ati Geng jijọ fẹ ara wọn fun igba kanna ko si daju ohun to fa ede aiyede laarin wọn. Awọn ti iṣẹlẹ naa ṣoju wọn sọ pe wọn ba ti wn ti fi ọbẹ rẹ Umumulkulthum lọrun nigba ti wọn yoo fi ri oku rẹ. Bappa Sani jẹ olugbe adugbo ti Ummu n gbe . O ṣalaye pe arabinrin naa ti kọkọ lọkọ kan tẹlẹ ṣugbọn igbeyawo naa ko pẹ ko to tuka. Lẹyin igba naa lo bẹrẹ si ni fẹ ọmọ orileede China yii. ‘’A mọ daada ladugbo wa.O lọkọ tẹlẹ ko to di pe igbeyawo naa tuka.Ko pẹ sigba naa la gbọ pe o bẹrẹ si ni fẹ ọmọ China yii’’ ‘’Lalẹ ana(nigba ti iṣẹlẹ naa waye nigba naa lọhun)mo n pada bọ wa si ile nimo gbọ tawọn eeyan ladugbo mii n sọ nipa nkan to ṣẹlẹ fun mi.Wọn ni arakunrin ọmọ China yi fo igana lati fi wọ inu ile Ummu to si fi ọbẹ pa.’’ Bakan naa, ni arakunrin kan Ahmad Abdullahi ti o jẹ ọrẹ mọlẹbi Ummukulthum Sani sọ pe awọn jade lọ jẹun ni ita lawọn gbọ pe iṣẹlẹ yi waye. O ṣalaye pe ''ile Ummi ni mo maa n wa lọpọ igba nitori bi mọlẹbi lo jẹ si mi.Tori naa emi ati aburo rẹ jade ni nkan bi ago mẹsan an alẹ lati lọ ra ounjẹ'' ''Baa ṣe n pada bọ la ri ti ero pe biba siwaju ile nigba naa la to gbọ nipa nkan to ṣẹlẹ'' O fi kun alaye rẹ pe ''Geng ti n fẹ Ummi tipẹ koda ọrẹkunrin lo jẹ si ki o to fẹ ẹlomiran. Gbogbo wa la mọ ninu ile. Koda wọn a maa joko sinu ile rojọ'' Ahmad ni oun mọ pe wọn ni ede aiyede kan diẹ laipẹ yi ati pe ''o sọ fun Geng pe oun ko ṣe mọ. Nkan to mu inu bi niyẹn'' Ahmad ṣalaye pe awọn ri Geng mu nigba to n gbiyanju lati sa lọ.
N kò jẹ gbèsè lára N250bn, ìbanilórúkọjẹ́ lásán ni - Góminà Sokoto,Gomina ipinlẹ Sokoto ti koro oju si iroyin to jade lati ileeṣe to n mojuto ọrọ gbesẹ ni Naijiria eyi  to ni ijọba rẹ wa lara awọn Gomina to ya obitibiti owo lẹnu igba ti wọn de ori oye. Alhaji Ahmed Aliyu sọ pe ko si ootọ ninu ọrọ pe oun ya biliọnu mọkandinlaadọrin labẹle ati nkan bi miliọnu mẹtadinlogoji dọla lati ilẹ okere. O ni iro pata ni iroyin yi ti ko si lẹsẹ nilẹ. O wa kesi gbogbo awọn to loun jẹ gbesẹ lati wa sita wa sọ ibi toun ti yawo. ‘’Bo ba ṣe pe wọn gbe igbesẹ yi lati bamilorukọjẹ,ko le ṣiṣẹ tori pe lati igba ti mo ti de ori aleefa ni mo ti n san owo oṣu deede’’ Gomina naa sọ pe eyi ko tunmọ si pe oun ko ni ya owo lọjọ iwaju amọ lọwọ bayii, oun ko ya owo kankan bẹẹ si ni oun ko jẹ agbaṣẹ ṣe kankan lowo. Ahmed Aliyu sọ fun BBC oe oun yoo gbe igbesẹ lori iroyin naa ti wọn fẹ fi ba oun lorukọ jẹ. ‘’Dede owo to ba wọle sakoto wa laa n lo lati pese awọn nkan taa nilo’’ A o ti ri aridaju idahun si ibeere yi am ohun taa m ni pe lọṣẹ to kọja ni ileeṣẹ to n mojuto ọrọ gbese ni Naijiria gbe abajade kan sita eleyi to ṣe atupalẹ iye owo tawọn Gomina jẹ laarin oṣu mẹfa to kọja. Ninu rẹ, wọn ni awọn Gomina mẹtala to ṣẹṣẹ bẹrẹ ijọba ya biliọnu okoolenigba ati mẹfa Naira lọdọ awọn ayanilowo labẹle ati lẹyin odi. Lara awọn Gomina ti wọn darukọ la ti ri Gomina ipinlẹ Kano,Zamfara,Katsina ati Sokoto. Yatọ si Gomina ipinlẹ Sokoto to ke gbajare pe oun ko yawo kankan, awọn Gomina to ku ko yi ti jade sita tako iroyin yi. Iye ti iroyin yi sọ pe Gomina ipinlẹ Sokoto ya si jẹ miliọnu marundinlaadoje dọla le diẹ lati ilẹ okere. Iṣiro paṣiparọ Naira si dọla ti ajọ DMO fi ṣiro owo gbese yi si jẹ dọla kan si 889 owo Naira. Ileeṣ  ijọba to mojuto ọrọ gbese, Debt Mangement office, DMO, sọ pe awọn ipinlẹ mẹtala kan ni Naijiria ti yawo to to ojilenigba ati mẹwa biliọnu Naira. Wọn ya owo yi lọwọ awọn ayanilowo nile ati lẹyin odi. Ninu awọn ipinlẹ to ya ninu owo yi gẹgẹ bi ileeṣẹ naa ṣe salaye ni  ipinlẹ Katsina, Zamfara, Plateau, Niger, Benue, Cross River ati olu ilu Naijiria ,Abuja. Laarin oṣu mẹfa,iyẹn ọgbọnjọ oṣu Kẹfa si ọgbọnjọ  ọsu Kejila ti wọn gun ori alefa ni wọn ya awọn owo yi gẹgẹ bi DMO ti ṣe kede loju opo wọn. borrowed 226 billion naira from lenders inside and outside the country. Atẹjade yi ṣalaye pe awọn Gomina mẹrinla mii tun mu alekun ba iye gbese ipinlẹ wọn pẹlu owo to sunmọ N509.3bn. Ninu rẹ la ti ri gbese ilẹ okere N243.95bn ti eleyi ti wọn ya labẹle si jẹ N265.37bn. Iṣiro paṣiparọ owo Naira N889 si dọla kan ni ileeṣe yi fi ṣe iṣiro gbese naa. Awọn ipinlẹ yi to fi mọ Benue, Cross Rivers, Katsina, Niger, Plateau, Rivers, Zamfara, ati FCT  ya owo N115.57 lọwọ awọn ayinilowo labẹle nigba ti awọn Gomina ipinlẹ Ebonyi, Kaduna, Kano, Niger, Plateau, Sokoto, Taraba ati Zamfara ya N111.24bn lọdọ awọn ayanilowo ilẹ okere eyi to ṣe deede $125.1m. Gomina Kano ninu awọn to ya owo nilẹ okere ya biliọnu mẹfa le dọla 6.6 biliọnu lọwọ banki agbaye World Bank ati IMF ti akọsilẹ siwa wi pe Gomina Niger naa ya owo 1.27 miliọnu nilẹ okere bakan naa. Gomina ipinlẹ Cross Rivers Bassey Otu lo ya owo to pọju lọ iyẹn N16.2bn labẹle to si ya $57.95m lọwọ awọn ayanilowo ilẹ okere laarin oṣu Kẹfa si oṣu Kejila ọdun 2023. Katsina tẹle pẹlu gbese N99.3bn. Gbese to jẹ tẹlẹ jẹ N62.37bn amọ o fo lọ soke pẹlu N36.93bn ninu oṣu Kejila ọdun 2023. Dokita Aminu Achida to jẹ onimọ nipa ọrọ aje ni fasiti  Usman Dan Fodiyo sọ pe apẹre ohun to n ṣelẹ yi n tọka si pe awọn Gomina ko ni ri owo lati fi san owo oṣu tori gbese pupọ. O ni amọran ohun fawọn ijọba ni ki wọn ṣe ohun to yẹ lasiko yi. Ni ọdun 2023, awọn Gomina ipinlẹ gba obitibiti owo ju tatẹyinwa lọ lẹyin igba ti ijọba apapọ yọ ẹdinwo owo bẹntiroo taa mọ si subsidy. Atupalẹ owo yi fihan pe awọn Gomina gba to N627bn loṣu Kẹsan ninu owo ti ijọba pin ninu apapwọle orileede Naijiria. Ni oṣu Kejila won gba to N610bn. Ni oṣu Kẹjọ wọn gba to N555bn.
Ọ̀nà wo ní ọgá iléeṣẹ́ Binance Najeem Anjarwalla tó wà ní àhámọ́ ONSA ṣe di àwátì?,Ileeṣe oniṣowo Crypto nii Binance ti fidi ọrọ mulẹ fun ileeṣẹ iroyin BBC pe ọkan lara awọn alaṣẹ rẹ ti o wa ni ahamọ awọn alaṣẹ lorileede Naijiria ko si lọdọ wọn mọ. Ọrọ yi n jade lasiko ti iroyin gbode pe o ti rapala salọ kuro ni Naijiria. Najeem Anjarwalla to ṣe pe o ni iwe irinna pasipọti ti ilẹ Gẹẹsi ati ti Naijiria ni awọn alaṣẹ Naijiria mu loṣu to kọja pẹlu akẹgbẹ rẹ kan Tigran Gambaryan. Awọn alaṣẹ lorileede naa lawọn n  ṣe iwadii wọn lori ẹsun pe wọn lo ọgbọn alumọkọrọyi lati ma ṣe san owo ori fun ijọba. Ọkan lara awọn agbẹnusọ Binanace sọ pe ‘’wọn jẹ ko di mimọ funwa pe Nadeem ko si ni ọdọ awọn alaṣẹ Naijiria mọ.Ohun to si jẹwa logun bayi ni alaafia oṣiṣẹ wa taa si n ṣiṣẹ pẹlu awọn alaṣẹ ni Naijiria lati yara yanju ọrọ yii.’’ Ẹwẹ,awọn alaṣẹ Naijiria ti fẹsun kikọ lati san owo ori kan ileeẹ Binance nileẹjọ giga kan ni olu ilu ilẹ naa Abuja. Ninu awọn ti wọn fẹsun kan si ni Ọgbẹni Anjarwalla wa. Ileeṣẹ to n gbowo ori lorileee Naijiria, Federal Inland Revenue Service (FIRS) fẹsun kan ileeṣẹ Binance pe o kọ lati san owo ori to yẹ ko san bẹẹ si lo n lẹdi apo pọ pẹlu awọn alabara rẹ lati ma ṣe san owo ori to yẹ lati oju opo rẹ si akoto ijọba. Loṣu to kọja lawọn alaṣẹ Naijiria foju si ileeṣẹ naa lara lorileede ọhun ti wọn si ni awọn to n ṣe fayawọ owo n lo oju opo naa ati fi hu iwa to mọ ṣiṣe atilẹyin ati iranwọ owo fun awọn iwa agbesunmọmi. Banki apapọ Naijiria naa tun sọ pe idokowo to le ni biliọnu mẹrindinlọgbọn Naira lo gba oju opo crypto naa kọja lati ọna to ruju. Wọn tun sọ pe oju opo yi n ṣe idunadura ọna ẹburu nipa paṣiparọ owo dọla si Naira eleyi to lọwọ ninu bi Naira ṣe dẹnukọlẹ lẹgbẹ Naira. Naijiria to ni eto ọrọ aje to tobi julọ nilẹ Africa ti n koju ipenija ọrọ aje ti ko rọsọmu ti ko si ṣẹyin owo Naira to dẹnukọlẹ ati ọwọngogo nkan lawujọ. Nibi ti gbogbo eleyi ti n ṣẹlẹ ni awọn alaṣẹ ti fofin mu ọga ileeṣẹ Binance lẹkun iwọ oorun ilẹ Africa, Najeem Anjarwalla  ati Tigran Gambaryan ọmọ orileede Amẹrica to n mojuto ẹka ṣiṣe ibamu pẹlu ofin idunadura ileeṣẹ naa. Kete tawọn mejeeji balẹ si Naijiria ni wọn mu wọn lọjọ Kẹrindinlọgbọn oṣu Keji ọdun 2024. Awọn alaṣẹ sọ pe ki Binance darukọ awọn ọmọ Naijiria to n doko owo loju opo wọn. Ileẹjọ faaye gba ajọ to n gbogun ti iwa ajẹbanu EFCC lati le fi awọn ọga ileeṣẹ yi mejeeji si ahamọ fọjọ mẹrinla ki wọn to wa pada sunjọ siwaju si lori fifi wọn si ahamọ. Ọjọ kẹrin oṣu Kẹrin lo yẹ ki Anjarwalla foju ba ile ẹjọ ṣugbọn iroyin pe o ti na papa bora lu sita ni nkan bi wakati mẹrinlelogun. Awọn ileeṣẹ iroyin kan labẹle ni Naijiria n jabọ pe o tọrọ aaye lọwọ awọn to n sọ wipe oun fẹ lọ kirun Jimọ ṣugbọn ko pada wa lati igba naa. A gbọ pe awọn alaṣẹ ti gba iwe irinna pasipọti ti ilẹ Gẹẹsi rẹ lọwọ rẹ ṣugbọn wọn ko mọ ibi ti iwe irinaa ti Kenya rẹ wa.
"Kí ló n ṣẹlẹ̀ láàrin Sunday Igboho àti Gani Adams tí wọ́n fi n fi ẹ̀sùn ìpànìyàn kan ara wọn?,Ọrọ kan to ti n ja kiri lori ayelujara ti fa ede aiyede laarin Aarẹ Ọnakakanfo Iba Gani Adams, Oloye Sunday Igboho ati Olori osisẹ ijọba nipinlẹ Eko, Tayo Ayinde. Saaju ni Sunday Igboho ati Tayo Ayinde ti kọwe ẹjọ ransẹ si Iba Gani Adams lati wa wi tẹnu rẹ lori ohun kan to jade nibi to ti n fẹsun kan awọn mejeeji pe wọn ti gba owo lati ṣeku oun. Fọ́nrán ohun naa ni BBC ko le fidi rẹ mulẹ, sugbọn atẹjade awọn agbẹjọro olupẹjọ mejeeji ti ni ti Aarẹ Gani Adams ko ba ko ọrọ rẹ jẹ pada, awọn yoo pade ni ile ẹjọ. Agbẹjọro fun Ọ̀gbẹ́ni Ayinde, Adeyinka Olumide -Fusika (SAN) ni ohun naa fẹsun kan onibaara oun lọna aitọ. O ni Gani Adams sọ ninu fọ́nrán naa pe, Tayo Ayinde fun Sunday Igboho ni N45m lati ṣekupa ohun.” Gani Adams ti wa fesi jade lori ọrọ naa, to si rọ awọn mejeeji lati ma ri idakẹjẹ oun gẹgẹ bi ti ojo. Ninu atẹjade ti agbẹnusọ fun Gani Adam, Kehinde Aderemi fi lede, o sapejuwe fọ́nrán ohun gẹgẹ bii àdọ́gbọ́n si. Bakan naa lo ni ẹjọ ti Igboho ati Ayinde pe lo jẹ eyi ti wọn lẹdi apo pọ lati fi ja irawọ Adams ni igboro aye. “O ti han gbangba pe Igboho ati Ayinde ko fẹ ki alaafia jọba lẹyin ti Ooni, Ọba Adeyeye Ogunwusi ti ba wa sọrọ.” “Idi ti mo fi dakẹ ninu gbogbo rogbodiyan yii ti Igboho ati Ayinde gbe kalẹ kii ṣe nitori mo jẹ ojo sugbọn nitori ọwọ ti mo ni fun Ooni ti ile-ife, Ọba Adeyeye Ogunwusi ati awọn oriade mii ni ilẹ Yoruba ti wọn dasi ọrọ yii. “Sugbọn pẹlu bi irọ ṣe n jade lori ọrọ mi, mo ro pe asiko ti to lati jade sita sọ bii nnkan ṣe jẹ. “Botilẹ jẹ pe awọn agbẹjọro mi ti ṣe ohun to tọ, mo tun ni lati tan imọlẹ si ohun ti wọn ka silẹ nitori irọ lasan ni, to si jẹ ọrọ kan to waye laarin emi ati aburo ọrẹ mi kan to wa ni America, lọ̀dún 2021.. “Ọmọkunrin ọhun lo da ọrọ naa silẹ pe oun fẹ ki alaafia jọba laarin emi, Igboho ati awọn eeyan kan. Lasiko ti ijiroro ipẹtu sija ọhun si n lọ lọwọ, ni darukọ awọn eeyan meji naa ninu alaye rẹ."" Aarẹ Gani Adams fikun pe gbogbo ọrọ nipa Tayo Ayinde to wa ninu ohun naa lo jẹ irọ."
""
"KFC tọrọ àforíjì lọ́wọ́ ọmọ Gbenga Daniel lórí ẹ̀sùn ìdẹ́yẹsí torí ìpèníjà ara,Ilé oúnjẹ KFC ti tọrọ àforíjì lọ́wọ́ ọmọ gómìnà tẹ́lẹ̀ rí ní ìpínlẹ̀ Ogun, Gbenga Daniel, Adebola Daniel lórí ìdẹ́yẹsí tí wọ́n ṣe si látàrí ìpèníjà ara tó ní. Ṣáájú ni Adebola Daniel kọ ọ̀rọ̀ sójú òpó X rẹ̀ pé alákòóso ilé oúnjẹ KFC tẹ̀ka pápákọ̀ òfurufú Eko ní kí òun jáde kúrò nílé oúnjẹ náà nítorí pé òun ń lo kẹ̀kẹ́ láti fi rìn nítorí ìpèníjà ara tó ní. Láti ìgbà náà ni ọ̀rọ̀ ọ̀hún ti ń fa awuyewuye lórí ayélujára. Èyí ló mú kí àjọ tó ń rí sí ètò ìrìnnà òfurufú ní Nàìjíríà, FAAN ti ilé oúnjẹ náà fún ìgbà kan ná. Nínú àtẹ̀jáde tí ilé oúnjẹ KFC Nàìjíríà fi léde lójú òpó X lọ́jọ́bọ̀ ní àwọn tọrọ àforíjì Adebola Daniel fún ìdẹ́yẹsí tó kojú ní ẹ̀ka iléeṣẹ́ àwọn, tí wọ́n sì tún kéde àwọn ìgbésẹ̀ àti ìlànà láti kojú ìṣòro bẹ́ẹ̀ lọ́jọ́ iwájú. Wọ́n ní àwọn yóò ṣe ìdánilẹ́kọ̀ọ́ fún àwọn òṣìṣẹ́ láti mọ ọ̀nà tí wọn yóò máa gba láti fi kojú àwọn oníbàárà lọ́kan-ò-jọ̀kan. ""Ó jẹ́ ohun tó báwa lọ́kàn jẹ́ pé oníbàárà wa kojú ìdẹ́yẹsí, a sì tọrọ àforíjì lọ́wọ́ gbogbo àwọn tí ọ̀rọ̀ kàn. Títọrọ àforíjì ọ̀hún ló ń wáyé lẹ́yìn tí FAAN ti ẹ̀ka ilé oúnjẹ náà pa tí wọ́n sì pàṣẹ fún KFC láti tọrọ àforíjì lọ́wọ́ Adebola. Bákan náà ni FAAN tún pàṣẹ fún ilé oúnjẹ náà láti gbé ìlànà àti ètò tí yóò lòdì sí ìdẹ́yẹsí ẹnikẹ́ni kalẹ̀ nílé oúnjẹ náà kí àwọn tó ṣi padà. Ajọ to n ri si igbokegbodo ọkọ ofurufu lorilẹ-ede Naijiria, Federal Airports Authority of Nigeria (FAAN), ti paṣẹ pe ki wọn ti  ẹka ile ounjẹ igbalode KFC to wa ni papakọ ofurufu Murtala Muhammed niluu Eko pa. Ko si ṣẹyin ẹsun idẹyẹsi ti arinrinajo kan fi kan ile ounjẹ naa to kọ lati ta ounjẹ fun tori ipenija ara to ni. Ninu atẹjade kan ti FAAN fi sita lỌjọbọ ni wọn ti sọ pe ki titi ile ounjẹ yi waye ni kiakia bẹ́ẹ lati ọjọ Kejidinlọgbọn oṣu Kẹta. Ipinnu yi gẹgẹ bi FAAN ṣe sọ wa ni ibamu pẹlu ofin ipinlẹ Eko to lodi si idẹyẹsi si ẹnikẹni to da lori ipenija ara ti onitọhun ba ni. Igbesẹ ti FAAN gbe yi waye lẹyin awuyewuye to tẹyin ọrọ ti onibara ile ounjẹ yi kọ soju opo Twitter pe wọn hu iwa idẹyẹsi si oun nigba toun fẹ ra ounjẹ ni ile ounjẹ naa to wa ni papakọ ofurufu ipinlẹ Eko. Arinrinajo ti ọrọ yi kan @DebolaDaniel lo fi iriri rẹ soju opo Twitter lọjọ Kẹrindinlọgbọn oṣu Kẹta to si fi ẹhonu rẹ han lori iwa ti ile ounjẹ yi hu si. Debola to jẹ ẹni to n lo kẹkẹ lati fi rin sọ pe lasiko tawọn fẹ jẹun  ṣaaju irinajo lọ si London ni awọn oṣiṣẹ ibẹ hu iwa buruku si ohun nipa pipariwo pe ko si igbalaaye fun ẹni to ba n fi kẹkẹ rin. Ko kọkọ darukọ ile ounjẹ naa ṣugbọn nigba ti awọn eeyan bẹrẹ si ni beere bo ti ṣe jẹ ni o fi orukọ ile itaja ounjẹ KFC soju opo rẹ to si tu kẹkẹ ọrọ naa sita faraye. O ni aṣiṣe nla lo jẹ pe oun ya si ile ounjẹ naa tori pe arabinrin to n dari ile ounjẹ naa pariwo sita pe ko saaye fun ẹni to n fi kẹke rin nibi bayii Ọrọ naa pada di ranto ti awọn oṣiṣẹ ileeṣe yi ko si faaye gba arakunrin Debola lati joko jẹun nibẹ. O ni niṣe ni oludari ẹka ile ounjẹ naa sọ pe ileeṣe awọn ti pawọn laṣẹ lati ma faaye gba ẹnikẹni to ba n fi kẹkẹ rin wọ inu ile itaja ounjẹ wọn. Ọrọ ti Debola kọ yi deti igbọ ileeṣẹ ounjẹ igbalode KFC ti wọn si fesi pada loju opo wọn pe awọn n ṣe iwadii ọrọ naa ati pe awọn ko faaye gba idẹyẹsi si ẹnikẹni. Lara nkan ti wọn lawọn yoo si ṣe ni pe awọn yoo bẹrẹ idanilẹkọ fawọn oṣiṣẹ wọn lori bibọwọ fun awọn eeyan. Wọn ko tọrọ aforijin fun iwa ti oṣiṣẹ wọn hu si alabara yi ko to di pe ajọ FAAN sọ agadagodo si ile itaja wọn. FAAN si ti ni ki wọn kọ iwe si arakunrin naa lati tọrọ aforijin iwa ti wọn hi si ki wọn si tun kọ gbagada si ẹnu ọna ile ounjẹ wọn pe awọn ko faaye gba ilana idẹyẹsi si ẹnikẹni ṣaaju ki wọn to bẹrẹ iṣẹ pada."
Wo bí o ṣe lè ṣ'àtúnṣe orúkọ, ọjọ́ ìbí àtàwọn nǹkan míì lórí NIN láì lọ sí iléèṣẹ̀ NIMC,Ajọ NIMC to n ri si nọmba idanimọ NIN ti ṣe agbekalẹ ọna to rọrun fun araalu lati maa ṣe atunṣe tabi ayipada orukọ wọn, ọjọ ibi, nọmba foonu at'awọn nnkan mii lori nọmba idanimọ NIN wọn ti ko si ni nilo lati lọ si ọfiisi ajọ naa mọ. Ọpọ ọmọ Naijiria lo ti n koju ipenija lati ṣe awọn atunṣe yii pẹlu bi ijọba ṣe kan an nipa fawọn eeyan lati so kaadi SIM foonu ati apo aka-n-ti banki wọn pọ mọ nọmba NIN wọn. Ọpọ ninu awọn eeyan yii lo ti n lọ si ọfiisi ajọ NIMC lati se eleyii, amọ, ko rọrun nitori ọpọ eeyan. Laipẹ yii ni ijọba apapọ sọ fun awọn ileeṣẹ ẹrọ ibaraẹnisọrọ wi pe, ki wọn ja gbogbo  awọn ti ko ba ti so nọmba foonu wọn pọ mọ nọmba NIN wọn kuro lori ila ipe. Amọ, ajọ NIMC ti sọ eyi di irọrun bayii nipa aapu ti wọn ṣe, eleyi ti ẹnikẹni  le lo fun atunṣe ti wọn ba fẹ ṣe lori nọmba NIN wọn.
Ẹ bẹ̀rẹ̀ síí kò owó dọ́là tí o wà ní ìpamọ́ síta bí bẹ́ẹ̀ kọ́...Oluwo figbe ta,Oluwo ilu Iwo Oba  Abdulrosheed Adewale Akanbi ti di ẹbi ọwọngogo paṣiparọ owo Naira orileede Naijiria si dọla ti ilẹ Amẹrika ru awọn ọmọ Naijiria to n ko owo naa pamọ. O wa tori rẹ parọwa si awọn to n ko dọla pamọ lati fi ifẹ orileede wọn han nipa tita dọla ti wọn ko pamọ ki wọn si da pada si owo Naira. O ṣalaye ọrọ yi ninu atẹjade kan to fi ṣọwọ si awọn akọroyin. Oriade naa ṣalaye pe ti dọla ba wa nit abo ṣe yẹ, eyi yoo fa iye owo paṣiparọ rẹ si Naira walẹ. O fikun pe ṣiṣe bẹẹ yoo si mu ki ọwọngogo nkan tawọn ọmọ Naijiria n koju di afisẹyin ti eegun n fiṣọ. Lẹnu ọjọ mẹta yii, ọrọ paṣiparọ owo Naira si dọla jẹ nkan to n kan ọpọ lominu lorileede Naijiria. Idi si ni pe iye owo ọja lọpọ igba ni awọn ọlọja so mọ lilọ soke tabi wiwalẹ dọla si Naira. Oluwo sọ pe awọn to n ko dọla pam lo n mu inira bae to ọrọ aje Naijiria. O tẹsiwaju pe pupọ awọn olowo Naijiria lo lọwọ ninu iru iwa yi to si parọwa si wọn lati ko dọla to wa ni ipamọ sita. ‘’Mo n parọwa si awọn ọmọ Naijiria paap julọ awọn olowo to n ko dọla pamọ.Mo fẹ ki wọn ko sita ki wọn si parọ rẹ si Naira lọna ati fi ifẹ ti wọn ni si orileede Naijiria han.Awọn to n ko dọla pamọ lo jẹ ko dabi ẹni pe ko si dọla nita.’’ Oluwo ṣalaye pe oun gaan alara ti ko gbogbo dọla to w ani akoto oun sita ti ko si si nkankan nibẹ mọ. O ni ‘’aṣeyọri wa ko le waye ayafi ti a baa ṣe ifarajin ki a si jawọ ninu awọn iwa ti yoo fun okun  mọ ọrọ aje wa lọrun’’ O wa kesi awọn ọmọ Naijira lati maa ra nkan ti a ba fi ọwọ arawa ṣe ni Naijiria . O sọ pe oun ni akọkọ oriade ti yoo ra ọkọ lọwọ ileeṣẹ Innoson to n pese ọkọ ni Naijiria . ‘’Awọn aṣọ ọryun mi paapa awọn ofi ti mo n wọ, Naijiria nibi la ti n pese wọn’’ O ni ti ipolongo to peye ba wa, eto ọrọ aje Naijiria yoo gunrege.
Wo ohun tí bíṣọ́ọ̀bù Mathew Kukah sọ nípa àwọn adarí Naijiria lásìkò ọdún Àjíǹde,Biṣọọbu ijọ Katoliki Sokoto, Mathew Kukah ti sọko ọrọ si awọn adari Naijiria, to si juwe wọn gẹgẹ bii ọmuti ti ko mọ ọna ile rẹ mọ. Kukah lo fi ọrọ naa lede ninu ọrọ ikini rẹ si awọn ọmọ Naijiria lasiko ọdun Ajinde. O ni lati ọgọta ọdun o le ti Naijiria ti gba ominira, awọn adari rẹ ti kuna lati fi orilẹede naa le ọna ti yoo maa tọ. Ninu ọrọ naa ni biṣọọbu ọhun ti da aba ohun ti awọn aṣaaju Naijiria le ṣe lati gbe Naijiria de ebute ogo. Kukah sọ pe “ Awọn adari yan lati maa jẹ mudumudun dipo ki wọn gbaawẹ, ohun ti a gbin lana ni a jere lonii. “Fun ọgọta ọdun o le, niṣe lawọn adari wa dabi ọmutin ọkunrin ti ko mọ ọna ile rẹ mọ. “Iwa ajẹbanu ati ọdunmọdun ti tan kalẹ si wa lara bii arun jẹjẹrẹ, eyii to mu ki ilu wa dori kodo. “Amọ ṣa, ọdun Ajinde jẹ asiko mii fun wa lati ronu jinlẹ nipa ọna to yẹ ki a gba, a ni lati ronu jinlẹ lati wo boya inira Golgotha ti a n jẹ yii le gbe wa de ilẹ ileri. “Ijọba gbọdọ gba awọn eeyan siṣẹ lai ṣe eto igbanisiṣẹ naa ni bonkẹlẹ, o si gbọdọ pa ọrọ ẹlẹyamẹya ti sẹgbẹ kan.” Alufa Kukah pari ọrọ rẹ pe ijọba tun gbọdọ wa atunṣẹ si iṣoro eto abo to n koju Naijiiria lasiko yii.
Tinubu gbé ìgbìmọ̀ tí yóò mójútó ètò ọrọ̀ ajé Nàìjíríà dìde,Ààrẹ orílẹ̀ èdè Nàìjíríà, Bola Tinubu ti gbé ìgbìmọ̀ kan dìde láti wá ojútùú sí ètò ọrọ̀ ajé Nàìjíríà tó dẹnu kọlẹ̀. Níṣe ni gbogbo nǹkan ń gbówó lórí pàápàá oúnjẹ àti èpò, bẹ́ẹ̀ ọ̀pọ̀ òṣìṣẹ́ ń tiraka nítorí owó oṣù wọn kò ká nǹkan tí wọ́n ń fowó rà. Ètò ọrọ̀ ajé to dẹnu kọlẹ̀ yìí ti mú kí ìgbé ayé nira fún ọ̀pọ̀ mẹ̀kúnnù tí àwọn ènìyàn sì ń ké sí Ààrẹ láti wá wọ̀rọ̀kọ̀ fi ṣàdá lórí ìṣòro náà. Lára ohun tí àwọn èèyàn ń tọ́ka sí pé ó fa ìṣòro yìí ni bí ìjọba ṣe yọ ìrànwọ́ orí epo bẹntiróòlù àti bi owó náírà ṣe ń já wálẹ̀ sí owó dọ́là. Àmọ́ àwọn aláṣẹ ní ṣíṣe àtúntò ètò ọrọ̀ ajé jẹ́ ọ̀nà kan gbòógì láti mú kí ètò ọrọ̀ ajé Nàìjíríà gbòòrò si lọ́jọ́ iwájú. Èyí ló mú kí Ààrẹ gbé ìgbìmọ̀ dìde láti wá ojútùú sí ìṣòro náà àti pé wọ́n gbọ́dọ̀ jábọ̀ fún òun lórí àwọn ìgbésẹ̀ tó bá yẹ láàárín ọ̀sẹ̀ méjì. Ààrẹ ní ohun tí ìjábọ̀ wọn bá dá lé lórí ni àwọn fi máa ṣe ìgbésẹ̀ ọrọ̀ ajé fún oṣù mẹ́fà. Lára ìgbìmọ̀ náà ni èyí tí wọ́n pè ní Presidential Economic Coordination Council tí Ààrẹ jẹ́ alága rẹ̀. Lára àwọn ọmọ ìgbìmọ̀ náà ni igbákejì Ààrẹ, Kashim Shettima, ààrẹ ilé aṣòfin àgbà, Godswill Akpabio, alága àwọn gómìnà Nàìjíríà àtàwọn mẹ́tàdínlọ́gbọ̀n míì. Àtẹ̀jáde kan tí Agbẹnusọ Ààrẹ, Ajuri Ngelale fi léde ní ìgbésẹ̀ Ààrẹ náà wáyé láti ṣe àtúntò ètò ajé Nàìjíríà. Ìgbìmọ̀ tí wọ́n gbé dìde náà tún ní àfikún èèyàn mọ́kàndínlógún lẹ́ka aládàni tí wọ́n máa ṣiṣẹ́ fún ọdún kan. Ìgbìmọ̀ àwọn ẹ̀ka aládàni tí wọ́n pè orúkọ rẹ̀ ní Economic Management Team Emergency Taskforce jẹ́ èyí tí ìgbìmọ̀ aláṣẹ ìjọba àpapọ̀ buwọ́lu lọ́jọ́ Ajé. Lára àwọn ọmọ ìgbìmọ̀ tí ẹ̀ka aládàni náà ni alága iléeṣẹ́ Dangote Group, Aliko Dangote, alága ilé ìfowópamọ́ UBA, Tony Elumelu, olùdásílẹ̀ iléeṣẹ́ BUA, Abdulsamad Rabiu àti bẹ́ẹ̀ bẹ́ẹ̀ lọ.
April Fool's Day: Wo àwọn ẹ̀tàn mánigbàgbé tí àwọn ènìyàn ti ṣe,Ọjọ 'April Fool' kii se ọjọ isinmi amọ ẹgbẹgbẹrun eniyan lagbaye lo máa n sayajọ ọjọ yii lati sọ nkankan tabi omiran nipa bi April Fool se bẹrẹ ni agbaye. Ọjọ Kini, Osu Kẹrin ọdọọdun tii se ayajọ ọjọ April Fool ni awọn eniyan ya sọtọ lati maa tan awọn ẹlomiran jẹ. Ọpọlọpọ eniyan lo n sọ orisirisi nipa bi ọjọ naa ṣe bẹrẹ, awọn miran ni Hilaria to jẹ ọjọ ọdun kan ni ilẹ Rome, ti wọn ma n ṣe ni ọjọ kẹẹdọgbọn, osu kẹta Bakan naa ni awọn kan sọ wi pe lati inu iwe ti Geoffrey Chaucer kọ to pe orukọ rẹ ni Canterbuty Tales ni ayajọ ọjọ itaja naa bẹrẹ. Asa titan awọn ẹlomiran jẹ yii lo bẹrẹ lọdun 1582 lasiko ti Pope Grgory XIII se agbekalẹ Kalẹnda Gregorian, to wa fun onka ọjọ ati osu. Amọ ninu Kalẹnda ti wọn ti n lo bọ lati ẹyin wa, ọjọ Kinni osu Kẹrin ni ọdun tuntun bẹrẹ, ti wọn si maa n se ajọyọ rẹ. Amọ nigba ti wọn paarọ kalẹnda naa, awọn eeyan kan si tun n tẹsiwaju lati maa se ajọyọ ọdun tuntun ni ọjọ kinni osu kẹrin ọdọọdun. idi ree ti ọpọ eeyan se maa n fi awọn eeyan to n se ajọyọ ọdun tuntun naa se ẹlẹya, ti wọn si n pe wọn ni alaimọkan ati ẹlẹtan. Idi ree ti wọn se n ni April Fool ni wọn n se, tori ẹtan lasan ni ajọyọ ọjọ tuntun ti wọn n se. Ọjọ Kini osu kẹrin ti wọn maa n se ayajọ ọjọ ẹtan yii lo wa lati da apara ti ko pa ni lara. Amọ nigba miran, awọn ẹtabjẹ miran maa n lagbara, eyi to ti se ipalara fun ilera ọpọ eeyan miran. Ọjọ April fool yii si lo n fawọn eeyan ni anfaani lati sinmi diẹ lẹnu isẹ, ki wọn si raye gba apara diẹ. Amọ awọn eeyan gbọdọ sọra lati mase se apapra lo le pa ẹlomiran lara tabi ilera wọn. Bakan naa ni wọn ko gbọdọ gbe iroyin ede sita eyi to le maa tan kalẹ lai le se pee pada wale mọ. Ọjọ April Fool ti ọdun 2019 ni ile isẹ iroyin kan fi lede wi pe agbabọọlu Super Eagles, Alex Iwobi ti kuro ni Arsenal lọ si Barcelona. Ọjọ April Fool ni ọdun 1989 ni ile isẹ iroyin BBC gbe e jade loju aworan lasiko ti wọn n ka iroyin ere idaraya, ti awọn osisẹ akọrọyin si bẹrẹ si ni ja ninu aworan naa, amọ irọ lasan pẹlu itanjẹ ni. Bakan naa ni awọn eniyan kan ni Ilẹ Gẹẹsi lọdun 2019 n sọ wi pe wọn ti wọgile bii Ilẹ Gẹẹsi se fẹ kuro ninu ajọ isọkan ilẹ Yuroopu ati bẹẹ bẹẹ lọ, ti wọn si n beere pe ki awọn eniyan mu eleyii to ba jẹ April Fool ninu rẹ. Oju opo imọ ẹrọ Google naa ko gbẹyin ninu itanjẹ Ọjọ April Fool. Wọn fi lede wi ldun 2019 pe awọn ti se ẹrọ ti yoo mu ki eniyan ba ewe Tulip sọrọ,ti ewe naa yoo si ma a fun eniyan lesi. Bakan naa ni ile isẹ apanilẹrin ‘Ola’ naa ni awọn ti ni ile igbọnsẹ ni gbogbo ibi. Ohun ti o nilo lati se ni ki eniyan lọ si ori ẹrọ ayelujara wọn lori ẹrọ ilẹwọ wọn, pe ọkọ ile igbọnsẹ yoo de ibi to o wa lẹsẹkẹsẹ.
Ìjọba Nàìjíríà béèrè bílíọ́nù mẹ́wàá dọ́là gẹ́gẹ́ bí owó gbà máa bínú lọ́wọ́ Binance,Awọn alaṣẹ lorileede Naijiria ti beere biliọnu mẹwaa dọla lọwọ ileeṣẹ idokowo crypto nii Binance gẹgẹ bi owo ijiya. Eyi ko ṣẹ lẹyin ẹsun ti wọn fi kan ileeṣẹ naa pe o ṣokunfa bi Naijiria ṣe padanu owo nitori magomago ti wọn ṣe nidi paṣiparọ dọla si Naira. Ijọba sọ pe ileeṣẹ Binance kopa lati ri pe alekun ba iye paṣiparọ Naira si dọla to si mu i iye owo dọla dẹnukọlẹ niwọn ida to sunmọ aadọrin ninu ida ọgọrun laipẹ yii. Bayo Onanuga to jẹ ọkan ninu awọn agbẹnusọ aarẹ Tinubu sọ pe ijọba ri ọwọ Binance lara bi idẹnukọlẹ ti ṣe ba Naira. ''Oju opo yi a maa fa gbendeke kalẹ lori iye owo paṣiparọ Naira si dọla ti eleyi si tako ofin.CBN nikan lo lẹtọ lati fi gege si iye owo paṣiparọ owo ni Naijiria'' O fikun pe ''oju opo Binance n gbabọde fawọn to n gbe iye owo paṣiparọ kalẹ ti eleyi si n ṣakoba fun ọrọ aje Naijiria lasiko ti ijọba n gbiyanju lati da pada sipo.'' LỌjọbọ awọn alaṣẹ Naijiria fidi rẹ mulẹ pe lootọ lawọn mu awọn alaṣẹ Binance meji ti awọn agbofinro si n fọrọ wa wọn lẹnu wolori ẹsun pe oju opo yi n gbabọde fawọn to n ko owo pamọ lọna aitọ ati awọn to n fi owo naa ṣagbatẹru fawọn agbesunmọmi to fi mọ awọn ẹsun miran.'' Gomina Banki apapọ CBN Olayemi Cardoso sọ lọjọ Iṣẹgun pe nkan bi biliọnu mẹrindinlọgbọn  lo gba ọwọ Binance jade sita latara idokowo crypto. O tẹsiwaju pe ọpọ awọn idunadura to waye loju opo naa ko gba oju ọna to tọ to si jẹ pe awọn ko ribi da awọn ẹni wọnyii mọ. Onanuga ni tiẹ sọ pe Binance n fa rukerudo ninu ẹka ọrọ aje Naijiria ati pe ijọba ko ni kawọ gbera ki iru ẹ tẹsiwaju amọ ṣa awọn alaṣẹ Binance ti n fọwọ so wọpọ pẹlu awọn alaṣẹ. ''Awọn oṣiṣẹ Binance ti n ba ijọba ṣiṣẹ pọ nipa ipese iroyin ''Bẹẹ ni o ṣalaye lori eto ileeṣẹ BBC kan Newsday to waye lọjọ Ẹti. Onanuga sọ pe Binance ati awọn oju opo Crypto mii ko forukọsilẹ ni ibamu pẹlu ofin orileede Naijiria. Gomina Banki apapọ tẹlẹ Godwin Emefiele sọ pe awọn ko ni faaye gba crypto kankan titi di ọdun 2023 ti ijọba wa pada gbẹsẹ kuro lori aṣẹ yii. Agbẹnusọ aarẹ sọ pe Binance ti yọ idunadura pẹlu Naira kuro lojyu opo wọn ti wọn si n fọwọ so wọ lati pese iroyin fawọn alaṣẹ.. Onanuga sọ pe awọn n beere owo shikini lọwọ ileeṣẹ naa eyi to sunmọ biliọnu dọla mẹwaa ni owo gba ma binu tori bi wọn ṣe fẹ da ori ọrọ aje Naijiria kodo laarin igba perese. Ijọba Naijiria sọ pe CBN nikan lo laṣẹ lati fi gbendeke si iye paṣiparọ owo Nairia si owo ilẹ okere. “A gbe oṣuwọn ẹgbẹrin lọna ọgọrun Naira si dọla kan kalẹ ninu iṣuna ọdun yi amọ iye owo paṣiparọ to wa nilẹ yi ti kọja rẹ.Awọn to n ṣowo paṣiparọ owo sọ pe bi a ko ba wa wọrọkọ fi ṣada lori Binance Naira wa yi dẹnukọlẹ ju bayii lọ'' Ninu ifọrọwanilẹnuwo kan pẹlu BBC Zakari Mijinyawa to jẹ ọga ẹka ibanisọrọ ni ọfisi olugbaninimọran si aarẹ lori ọrọ aabo sọ pe awọn n ṣe iwadii awọn adari ileeṣẹ Binance. ''A ti n fọrọ wa awọn oṣiṣẹ wọn lẹnu wo lori ọrọ to niṣe pẹlu ilana paṣiparọ owo ni Naijiria'' Mijinyawa sọ fun BBC pe ''idunadura ati ifọrọwerọ n tẹsiwaju pẹlu awọn alaṣẹ Binance ti wọn si n ba wa fọwọ so wọ pọ'' Amọ ko s pato igba ti iwadii yi yoo pari . Bẹẹ ni ko srọ nipa adehun to wa laarin ijọba ati Binance ti wọn jijọ n fọrọwer lori.
Wo ipa tí áṣẹ CBN fún àwọn báńkì olókoòwò láti ta dọ́là ní iye tó wù wọ́n yóò ní lórí rẹ,Banki apapọ orilẹede Naijiria, CBN ti kede pe awọn banki olokoowo ni abẹle ni yoo maa sọ iye ti wọn ba fẹ ta dọla si Naira bayii, kii ṣe oun ni yoo maa sọ gbedeke iye pasipaarọ naa mọ. Ki o to di asiko yii, CBN ni o ma n fun awọn banki ni gbedeke iye ti wọn yoo ma ta dọla si Naira. Eyi tumọ si pe awọn banki lee se pasipaarọ Naira si Dọla ni iye to ba wu wọn. Iroyin ni awọn banki kan ti n ta dọla laarin N699 si N750 bayii, eleyii tumọ si pe awọn banki kọọkan naa lee sọ iye ti wọn fẹ ta ti wọn. Igbesẹ yii lo n waye lẹyin ti aarẹ Tinubu ṣeleri lati ri pe pasipaarọ owo Naira si Dọla bara dọgba lawọn banki ati lọja okunkun, ti iye pasipaarọ naa si se ọkan kaakiri. Onimọ nipa eto ọrọ aje kan ti salaye fun BBC nipa ohun ti igbesẹ isọkan pasipaarọ iye owo Naira si Dọla naa tumọ si. O ni ṣaaju ni CBN ti n lo owo dola ni apo aṣuwọn ijọba, ti wọn si n taa fun awọn eniyan kan ni N411, nigba to yẹ ko jẹ N700 si 750. Amọ o ni nibayii ti ijọba ti yọwọ ipese owo iranwọ lori pasipaarọ Naira si Dọla bayii awọn ipa to pọ ni eyi yoo ni lori ọrọ aje wa. Bakan naa, o ni igbesẹ yoo ni ipa lori igbaye-gbadun awọn ọmọ Naijiria lati oke de isalẹ.
"Lalude fèsì lórí èèyàn tí Fadeyi Oloro jẹ́, ìdí táwọn òṣèré míì kìí ran àwọn àgbà lọ́wọ́ lọ́jọ́ ogbó,""Ki lo de to da bii pe awọn ọdọ to ni owo lọwọ ko ran awọn agba lọwọ titi ti ọlọjọ a fi de ba ẹni to ba ṣe aisan? Lalude:            Haa, eyi tẹẹ sọ yẹn ko ṣee tọpinpin o ... Ọkan lara awọn agba oṣere fiimu Yoruba ti oun naa maa n ko iru ipa ti oloogbe Fadeyi Oloro maa n ko ninu ere Fatai Odua Adekunle Adetayo ti ọpọ mọ si Lalude ti ba BBC Yoruba sọrọ lori iru eeyan ti Baba Fadeyi Oloro jẹ ati iha ti awọn oṣere kọ si oloogbe naa. Bo tilẹ jẹ pe ọtọọtọ ni ọgbọn amuludun ti amwọejeeji n maa lo ninu ipa ti wọn ba n ko ninu ere, kilaasi babalawo kan naa ni awọn onoworan ka wọn si. “Ẹni gẹgẹ bi eeyan pataki lawujọ lao ka Fadeyi Oloro si tori pe ẹni to ba ṣe ere tiata de aye to ṣee de yẹn to fi lọ, eeyan pataki ni”. O ni bo tilẹ jẹ pe o ṣe aarẹ ko to ku, ki eeyan ni agbara ti Ọlọrun ba fun eeyan ni anfani ati ṣe ere de ibi ti Fadeyi ṣee de yẹn ka fi ọpẹ fun Ọlọrun toripe oun lo mọ iku to fi n paayan. “Ojo jẹ eeyan to ni iwa tutu, emi o ri ibi to ti ba eeyan ja ri, lawọn asiko taa ba pade, iṣe wa ṣi n dọgba pẹlu ara wọn gẹgẹ bii iṣẹ taa jọ n ṣe papọ.” “Mi o kọ iṣẹ lọwọ Fadeyi, ko si kọ iṣẹ lọwọ mi”. Fatai Odua ti ẹ mọ si Lalude ṣalaye pe Eko ni ohun wa ti Fadeyi si wa ni ilu Ado amọ , ọhun, koda pẹlu gbogbo awọn akẹgbẹ wa, a yọ mọ ara wa tori o ladun o larinrin. “Torinaa, mi o kọ iṣẹ lọwọ rẹ ko si kọ iṣẹ lọwọ mi”. Lalude dahun si ibeere lori pe ṣe irọ ni oun ati Fadeyi, o ni: “mi o mọ igba to bẹrẹ ere o amọ emi mọ pe mo bẹrẹ lọdun 1970”. O ni Fadeyi o fi irọ ba oun lo toripe oun gan ko fi aaye irọ silẹ eyi to si jẹ ipa sisọ ootọ to fi silẹ lọ. BBC Yoruba:  Gbogbo awọn ololufẹ ẹyin oṣere Tiata lo n sọ pe ẹ o ki n ran ara yin lọwọ mọ, ti agba ba ti de, gbogbo awọn to kọ ẹkọ lara wọn o yọwọ, ki lo de to da bii pe awọn ọdọ to ni owo lọwọ ko ran awọn agba lọwọ titi ti ọlọjọ a fi de ba ẹni to ba ṣe aisan? Lalude:            Haa, eyi tẹẹ sọ yẹn ko ṣee tọpinpin o tori eniyan gẹgẹ bi eniyan, iwa otitọ taa n hu loju aye ko to irọ taa n pa labẹ aṣọ. Ẹẹ gbọ mi ye? BBC Yoruba:  Agbọye baba Lalude:            Iwa otitọ taa n hu loju aye ko to iwa irọ taa n hu ni kọrọ ti ko daa, ṣe o yee yin? Ati otitọ ati iwa ti ko dara yẹn, awọn gangan ni ipadepọ ọjọ iku. Tori ọjọ kan leeyan maa jẹ ohun ti ko gbọdọ jẹ, ọjọ kan leeyan maa rin irin to maa rin kẹyin. To ba ti to asiko yẹn, ko ṣee wadii mọ, o ti di iṣẹ Ọlọrun, oun lo le gbẹsan. BBC Yoruba:  Laarin ẹyin agbaagba oṣere, ṣe ibaṣepọ to dan mọran wa laarin yin, ṣe ẹ pa baba Fadeyi oloro ti? Lalude:            Ẹnikan o pa ẹnikankan ti o, ab’ọrọ mi o yee yin? Ṣe ẹ rii, taa ba jọ n ṣe nnkan, iha taa ba jọ kọ si ara waloju aye ohun naa la maa ri teeyan o ba si mọ o. Lalude kasẹ ọrọ rẹ nilẹ pẹlu aṣiri ọrọ to tu sita pe: “A ṣaa ri awọn to jẹ pe ninu awọn agbalagba wa ti wọn n fun ni owo oṣu, tawọn ẹgbẹ wa n fun wọn ni owo oṣu, ẹnh”. O fi kun un pe nitoun, ọmọ kekere kankan ninu agbo oṣere Tiata o gbọdọ yaju si oun tori “mo ni mọto, mo kọle, mo bimọ, iyawo o si fi mi silẹ salọ, torinaa, ọmọ kekere kankan o gbọdọ yaju si mi nigba ti mi o ba ti lọ ba a pe mo nilo nkan, ki ni mo n wa kiri de ọdọ wọn. Baba Lalude ni awọn ọmọ to ba wa rii pe awọn kọ ẹkọ lara awọn baba agba yii lo yẹ ki wọn ronu ara wọn wo daadaalati le mọ nnkan ti wọn ma ṣe fawọn ti wọn ri ẹkọ kọ lara rẹ yẹn ki ọjọ alẹ tiwọn naa maa baa ri bi wọn ṣe n ro o."
"Àwọn kan ń yọ́lẹ̀ gba owó bàbá mi ní bánkì; Gbèsè ni ẹ̀bùn owó N3M bá nílẹ̀ - Ọmọ Fadeyi Oloro,Ọmọ bibi oloogbe Fadeyi Oloro to tun jẹ ọmọbibi rẹ kan ṣoṣo, Olufunke Fasunwon ṣalaye fun BBC Yoruba ninu ifọrọwanilẹnuwo pe lati bii ọdun mẹta sẹyin ni ara baba ko ti ya ti awọ́n si ti gbe e lọ si ile iwosan fun itọju. “Ṣugbọn a dupẹ lọwọ awọn ọmọ Naijiria to da si wa nigba ti aisan yẹn tun pada. A lọ si ileewosan UCH ni Ibadan, wọn dẹ gba wa niyanju nipa awọn nnkan ti baba n jẹ”. Arabinrin Olufunke tubọ ṣalaye pe ara baba oun tilẹ ti n ya pada amọ nigba to di igba diẹ sẹyin ni aisan naa tun ru jade pade ti awọn si bẹrẹ si ni ṣa gbogbo ipa awọn lati tọju gbajugbaja oṣere naa. “Awọn ọmọ Naijira dide si wa nigba taa ke gbajare si wọn, sibẹ sibẹ naa, igba ti ẹlẹmi de, ko si ohun ti a fẹ ṣe sii”. Arabinrin Olufunke ṣalaye pe ni alẹ patapata ọjọ Keje ọjọ Iṣẹgun Oṣu Kẹta ti iṣẹlẹ naa ṣẹlẹ, arakunrin oniṣẹ iroyin abẹle kan to ran baba awọn lọwọ́ lati kan si awọn eekan ọmọ Naijiria oninuure lori ayelujara ti wọn fi bẹrẹ si ni ran an lọwọ, Sunday pe oun nipa igbesẹ ti awọn tun fẹ gbe fun itọju baba ati nipa wiwa ọ̀nà láti kọ bii yara meji sori ilẹ ti baba Fadeyi oloro ti ra tẹlẹ lara owo ti awọn ẹlẹyinju aanu fi ran awọn lọwọ. Arabinrin Olufunkẹ ni o saba maa n to nnkan bii ago mẹwa ki baba to gbe ipe lori ẹrọ alagbeka rẹ. “Nigba ti a maa fi de ibẹ, ti a ti pe baba lori ẹrọ̀ tititi ti wọn ko gbe ipe, awọn alabagbe wọn sọ fun wa pe baba ti ji jade laarọ kutukutu, baba dẹ wọle pada"". O ṣalaye pe nigba ti awọn tun kan ilẹkun, baba Fadeyi Oloro ko dahun, idi niyii ti wọn fi wa ọna fi ja ilẹkun ile Fadeyi Oloro lati wọ ile. ""Igba taa maa wọ ile, a ba baba lori aga ti wọn n sun lai mọ pe wọn ti ku ni. Eleyii lo faa taa fi pe awọn nọọsi ladugbo ki wọn wa ba wa wọn wọn boya wọn ṣi wa laye abi ṣe aaye ṣi wa lati doola ẹmi wọn amọ igba taa maa wo o lọ wo o bọ, baba ti jẹ Ọlọrun nipe"". Ọmọ oloogbe ni lẹyin ti nọọsi meji ba awọn yẹ ara Fadeyi Oloro wo ni wọn sọ fun awọn pe o ti jẹ Ọlọrun nipe. Wọn gbe oku rẹ lọ si Mọṣuari lati ile niwọn igba ti aridaju wa latẹnu awọn nọọsi pe ẹmi ti lọ lara baba, o ti ku. “Nigba ti baba onile to ni ibi ti baba mi n gbe ti fun wọn ni iwe pe ki wọn ko jade, a roo pe ka wa nnkan kekere ṣe sori ilẹ ti baba mi ti ra.” O ni “a woye pe a ti n ṣe itọ́ju baba bayii o, ohun ti a ba le ṣe sori ilẹ yẹn naa ti wọn ni ki ipa to pin, ka lọ gbe e yẹwo”. O fi kun un wipe, gbogbo owo ti o wa ninu apo isuna baba Fadeyi Oloro ni awọn ṣawari pe awọn eeyan kan ti n gba lara rẹ. O ṣalaye pe idi ni pe baba maa n fun eeyan ni kaadi rẹ lati baa gba owo eyi si lo jẹ ki wọn ni anfani ati ki ọwọ bọ inu akanti baba. Ẹwẹ, o ni kete ti awọn rii pe nnkan yii n ṣẹlẹ lawọn lọ gbe igbesẹ ni banki ti baba n lo. O wa ni awọn ti di oju opo kaadi naa bayii, awọn wa gbiyanju lati gbe igbesẹ lori lilo owo rẹ fun un bo ṣe yẹ. Ọmọ baba Fadeyi sọ fun BBC Yoruba pe ko to di ọjọ̀ naa ni ohun maa n gbe ounjẹ lọ fun Fadeyi Oloro nile. “Nigba taa ti de lati ileewosan ni wọn ti ni ki wọn ma mu ọti mọ torinaa paali ẹlẹrindodo la maa n ra sile fun baba lati maa mu ko le fun wọn ni okun ati gbogbo ohunkohun ti wọn ba beere pe awọn fẹ jẹ Arabinrin yii sọ pe oun ni ọmọ kan ṣoṣo ti baba ni amọ oun ti wa ni ile ọkọ torinaa kii ṣe gbogbo igba ni oun n wa lọdọ baba amọ oun rii pe adugbo kan naa ni awọ́n wa ki oun le maa moju to o."
Mọ̀ nípa Bolaji Agbede ti Access Bank fi rọ́pò olóògbé Herbert Wigwe gẹ́gẹ́ bí ọ̀gá àgbà tuntun,Ileeṣe Access Holdings Plc ti kede alakoso ati oludasilẹ agba tuntun fun ileeṣẹ naa lẹyin iku Herbert Wigwe to padanu ẹmi rẹ siluu Amẹrika. Ọjọ Aje, ọsẹ yii ni igbimọ awọn alakoso ileeṣẹ naa gbe ikede yii sita - ọjọ keji lẹyin iku Herbert Wigwe to jẹ alakoso tẹlẹ. Arabinrin Bọlaji Agbẹdẹ ni orukọ ẹni naa ti wọn sọ pe oun ni yoo ṣi maa tẹsiwaju. Wigwe ati awọn marun-un miran ni wọn ku sinu ijamba ọkọ baluu ẹlikọpita ni alẹ ọjọ Ẹti to kọja. Ijamba naa gba ẹmi Wigwe, iyawo ati ọmọ rẹ kan, to fi mọ awọn miran ti wọn jọ wa ninu rẹ. Awọn alakoso ileeṣẹ to n ri sọrọ aabo irin-ajo, National Transport Safety Board (NTSB) nigba ti wọn n sọrọ nipa iṣẹlẹ naa lọjọ Aiku to kọja yii jẹ ko di mimọ pe ọkọ baluu agberapa Airbus Helicopters EC-130 lo jabọ lule niluu California to wa nitosi ẹnubode Nevada. Ọkan lara awọn alakoso NTSB, Michael Graham ati oluwadi kan, Aaron Sours, sọ pe iwadii fihan pe  lara nnkan to ṣokunfa ijamba naa ni pe ojo n rọ lọwọ lasiko ti ijamba naa waye. “Awọn ti iṣẹlẹ naa ṣoju wọn sọ pe bi oju ọjọ ṣe ri lasiko naa, ati pe ojo to n rọ ati iji to n ja lo fa ohun to ṣẹlẹ.” Nigba ti awọn eeyan ṣi n kẹdun lẹyin ti awọn igbimọ alakoso fidi rẹ mulẹ pe Herbert Wigwe ti jade laye, ni wọn tun kede Arabinrin Agbẹdẹ gẹgẹ bi adele. Wọn sọ ninu atẹjade ti akọwe ileeṣẹ naa, Sunday Ekwochi, fi sita, pe “Ifidimulẹ iyansipo rẹ yoo da lori ontẹ ati aṣẹ lati ọwọ banki apapọ Naijiria, CBN,.” Arabinrin Bolaji Agbẹdẹ lo wa ni ipo to ga ju ninu awọn alakoso agba to wa ni ẹka idagbasoke okoowo fun ileeṣẹ Access Holdings Plc. Yoo si gbakoso lẹyin ti CBN ba buwọlu u. Igba akọkọ ree ti ileeṣẹ Access yoo yan obinrin sipo alakoso agba lati igba ti wọn ti bẹrẹ iṣẹ. Agbẹdẹ ni iriri to to ọgbọn ọdun ninu iṣẹ ifowopamọ ati okoowo. Ọdun 1992 ni Agbẹdẹ bẹrẹ iṣẹ lẹkunrẹrẹ pẹlu Guaranty Trust Bank, to si ṣiṣẹ ni oriṣiriṣi ẹka, to fi mọ  ọga agba to n risi ibaṣepọ pẹlu awọn onibaara, ati amojuto ibi ti banki naa n ko owo pamọ si. O gba igbega si ipo mọnija ẹka banki naa kan lọdun 2002. Lọdun 2003 ni Agbẹdẹ tun di alakoso agba fun ileeṣẹ ‘JKG Limited’. Ọdun 2003 bakan naa, ni Arabinrin Bolaji Agbede darapọ mọ banki Access gẹgẹ bi igbakeji alakoso, eyi ti wọn yan an lati maa ṣakoso bi nnkan ṣe n wọle-jade pẹlu awọn ileeṣẹ to n ṣe kẹmika. Siwaju sii, Agbẹdẹ di alakoso ẹka to n mojuto ọrọ awọn oṣiṣẹ fun banki naa lọdun 201. Nibẹ lo si wa to n ṣakoso ẹtọ idagbasoke ọmọniyan. Lẹyin eyi lo tun gun oke si ipo oludari agba fun ẹka idagbasoke okoowo, ni Access Holdings , nibi to ti ko ipa ribiribi lẹka eto okoowo ati ayipada rere to ti de ba ileeṣẹ naa. Bọlaji Agbẹdẹ kẹkọọ gboye Bachelor’s Degree ninu ẹkọ iṣiro (Mathematics and Statistics) ni fasiti ipinlẹ Eko lọdun 1990. Bakan naa lo tun tẹsiwaju pẹlu ẹkọ rẹ, to si kẹkọọ gboye imọ ijinlẹ keji, Master’s Degree lori amojuto okoowo, lati fasiti Cranfield to wa nilẹ Amẹrika lọdun 2002. Ọkan lara awọn ọmọ ẹgbẹ Chartered Institute of Management nilẹ Amẹrika ati ọmọ ẹgbẹ Chartered Institute of Personnel Management lorileede Naijiria ni Agbẹdẹ jẹ. Ọpọlọpọ imọ ati ikẹkọọ nipa oludari ati akọṣẹmọṣẹ ni Agbẹdẹ ti la kọja to si ṣe daadaa pupọ. Lara wọn ni ti High-Performance Leadership Programme awọn alakoso Strategic Talent Management Programme niluu London gbe kalẹ.
"Emefiele tún fi ẹ̀yìn DSS janlẹ̀, iléẹjọ́ míràn ní kí wọ́n tú u sílẹ̀,Ileẹjọ giga miiran to niluu Abuja tun ti paṣẹ pe ki ileeṣẹ agbofinro DSS tu gomina banki apapọ NAijiria tẹlẹ, Godwin Emefiele silẹ kiakia. Ile ẹjọ giga apapọ naa ti bu ẹnu atẹlu bi ajọ DSS se gbe Emefiele si ahamọlainaani awọn aṣẹ ti ile ẹjọ kan ti pa ṣaaju lori igbesẹ wọn. Nigba to n gbe idajọ rẹ kalẹ, Adajọ Bello Kawu to gbọ ẹjọ mo fẹ ja fun ẹtọ mi ti Emefiele pe tako DSS, ni bi DSS ṣe fi agidi ha a mọ ahamọ rẹ labẹ awawi ati fi ọrọ wa a lẹnu wo lodi si idajọ ati asẹ ti ile ẹjọ miran labẹ Onidajọ M.A Hassan ti kọkọ pa. Agbẹjọrọ fun Emefiele, Peter Abang rọ ileẹjọ naa pe ko wogile igbesẹ DSS nitori ko ba ofin mu ati pe o lodi si idajọ ti ile ẹjọ gbe kalẹ ni ọjọ kọkandinlọgbọn, oṣu kejila ọdun 2022. Adajọ Kawu tun wa pasẹ pe wọn ko gbọdọ fi ofin mu Emefiele fun ẹsun kan tabi omiran lai gba asẹ . Bakan naa ni Adajọ fi ofin de ajọ DSS lori dida si ọrọ to ba jẹ mọ ọrọ Emefiele, wọn ko si gbọdọ fi si ahamọ tabi fi ọrọ wa lẹnu. Ileeṣẹ Agbofinro DSS lorilẹede Naijiria ti gbe gomina banki apapọ Naijiria tẹlẹ, Godwin Obaseki lọ si ile ẹjọ. Igbesẹ yi n waye lẹyin ti ile ẹjọ giga kan nilu Abuja paṣẹ lọjọbọ pe ninu ki wọn gbe e lọ si ile ẹjọ tabi ki wọn da a silẹ, DSS gbọdọ fi ọwọ mu ọkan laarin ọsẹ kan. Agbẹnusọ fun DSS, ọmọwe Peter Afunaya fi idi rẹ mulẹ ninu atẹjade kan to fi sita lalẹ Ọjọbọ pe wọn ti pe e lẹjọ nile ẹjọ ni ibamu oẹlu aṣẹ ti ile ẹjọ pa. O ni lati ọdun 2022 ni awọn ti n kan si ile ẹjọ lori ọrọ Enefiele lati le fi panpẹ ofin gbe enitori awọn ẹsun iwa ọdaran kan to n ra baba lori rẹ “Lootọ , Emefiele gba idajọ kan lati ile ẹjọ eti to ka wa lapa ko lati ma lee gbe e loṣu kẹfa ọdun 2022, amoṣa ẹru ẹsun to tun ṣẹṣẹ n ṣẹyọ, kun ara idi to fi n jẹjọ bayii “ Ile ẹjọ giga to wa ni ilu Abuja ti paṣẹ pe ki wọn fi gomina ile ifowopamọ to ga julọ ti ijọba ni ko lọ rọọkun nile, Godwin Emefiele silẹ ko maa lọ ni alafia. Eyi waye ni ile ẹjọ lonii gẹgẹ bi agbẹjọro fun Emefiele ati agbẹjọro ti ijọba 'se jọ n takurọsọ. Agbejoro ti ìjọba ni àwọn ẹ̀sùn tí wọ́n fi kan Godwin Emefele jẹ́  àwọn ẹ̀sùn ọ̀daràn. Ni ti Agbẹjọro  fun Godwin Emefele, ó tako bí  wọn ṣe mú Godwin Emefele  to jẹ́ gómìnà àná fún ilé ìfowópamọ lorileèdè Nàìjíríà lòdì sí òfin ẹ̀tọ́ ọmọniyan. ""Bí wọ́n ṣe fi páńpẹ́ òfin mú oníbarà mi, Emefele gẹ́gẹ́ bí ọ̀daràn kò bójú mú àti pé ó lọ́wọ́ òsèlú nínú."" Torí náà, agbẹjọro fún Godwin Emefele tún ní gbogbo ẹjọ́ ti wón fi kan Godwin Emefele kò lẹsẹ nílẹ̀. Adájọ́ àgbà  Hamza Muazu ti ilé ẹjọ́ tó wà nílùú Abuja , Federal Capital Territory FCT ló pàsẹ yìí lásìkò tó ń se ìgbẹ́jọ́ tó wà láàrin ìjọba àpapọ̀ àti gómìnà àná fún ilé -ìfowópamọ́ tÍ ìjọba àpàpọ̀,  ìyẹn ààrẹ Bola Ahmed Tinubu gba isẹ́ lọ́wọ́ rẹ̀ ní ọjọ́ kẹwàá osù kejìlá, ọdún 2023 tí àjọ DSS sì gbé e sí àtìmọ́lé. Adájọ  Muazu ni àjọ DSS ní agbára láti se ojúṣe wọn àti láti dènà ìwà ìbàjé, àmọ́sá wọn gbọ́dọ̀ ṣe ojúse yìí lábẹ́ òfin. Nítórí náà, àjọ DSS kò kọjá ààyè wọn lati fọwọ́ òfin mú ẹnìkankan, níwọ̀n ìgba tó jẹ́ pé, ó níye ìgbà tí onítọ̀hún leè lò ní àtìmọ́lé. Godwin Emefiele ló wá gbé  ajọ DSS àti ìjọba àpapọ̀ lọ sílé ẹjọ́ látàrí pé  wọn tẹ ẹ̀tọ́ ọmọnìyàn rẹ̀ mọ́lẹ̀. Nínú ẹjọ́ tí agbẹjọ́rò rẹ̀ pé,  Joseph Daudu (SAN) rọ  ilé -ẹjọ́ pé kí wọ́n dá àjọ DSS lẹ́bi nípa ìgbésẹ̀ tí wọ́n gbé láti mú gómìnà banki apapọ àná Godwin Emefele. Bákan náà ni ó ní kí ilé-ẹjọ́ pa á lásẹ fún àjọ DSS láti san owó ìtanràn  mílíọ̀nù márùn ún naira, 5m fún olúbárà rẹ̀, ìyẹn Godwin Emefele. Akọ̀ròyìn wa fi tó wa létí pé àjọ DSS kò gbé Godwin Emefele wá sílè ẹjọ́. Sibẹ, agbẹjọro ìjọba ni àwọn ẹ̀sùn tí wọ́n fi kan Godwin Emefele jẹ́  àwọn ẹ̀sùn ọ̀daràn. Lára àwọn ẹ̀sùn tí  wọ́n fi kàn án ni  wọ́n ní bó  ṣe ń ṣe agbódegbà fún àwọn ikọ ọlọtẹ láti máa  ṣe ìrànwó owó fún wọn. Agbẹjọro, Joseph Bodunde Daodu ( SAN) ni agbẹjọro fún Godwin Emefele.O tako gbogbo ohun ti agbẹjọro ijọba sọ to si ni kí wọn fi Godwin Emefele sílẹ̀ nítorí pé gbogbo ẹsùn ìwà ìbàjé ti won fi kan án, irọ́ lásán-làsàn ni. Ẹwẹ, ilé ẹjọ́ ti ní kí wọ́n gbé Godwin Emefele wá sí ilé ejọ́ pẹlu àwọn ẹ̀rí to fẹsẹ múlẹ̀ láàrin ọ̀sẹ̀ kan tábì kí wón fi sílẹ̀."
Ṣé lóòtọ́ ni àwọn oníìbárà Opay àti Palmpay yóò pàdánù owó wọn léyìn àtẹ̀jáde NIBSS?,Ileeṣẹ Opay ati Palmpay ti sọrọ soke lẹyin atẹjade ajọ Nigeria Inter-bank Settlement System, NIBSS, to ni ki awọn ile ifowopamọ yọ awọn ikanni ti awọn eeyan fi n san owo lori ayelujara kuro lara awọn banki ti wọn le maa fowo ranṣe si. Lẹyin iroyin naa ni ọpọ ọmọ Naijiria, paapaa awọn to n lo Opay, Palmpay, Paystack, ati bẹẹbẹẹ lọ bẹrẹ si n kọminu lori ohun ti yoo ṣẹlẹ si owo wọn. Amọ ṣa, lara awọn ileeṣe ti ọrọ naa kan ti kan si awọn onibara wọn latari ikede ọhun pe ko si ewu kankan fun wọn. Loju opo X rẹ ni Palmpay ti sọ fun awọn onibara rẹ pe “Ọrọ ti ajọ NIBBS sọ ko ṣe ipalara kankan fun Palpay nitori a gba ontẹ banki apapọ Naijiria, CBN, abo ajọ Nigeria Deposit Insurance Corporation, NDIC, si wa lori wa. “Ẹ jọwọ, a maṣe naani iroyin ofege kọkan, a wa ni sẹpẹ lati ri daju pe nnkankan ko ṣẹlẹ si owo yin.” Lẹyin naa lo kede nọmba ibarasẹnisọrọ ti wọn le pe fun iranlọwọ. Ileeṣẹ Opay ti sọ fun awọn onibara rẹ ki wọn lọ fi ọkan wọn balẹ nitori mimi kan ko ni mi owo wọn to wa ni akata oun. Opay sọ pe “A fẹ jẹ ko ye awọn eeyan pe atẹjade ajọ NIBSS ko kan ileeṣẹ Opay.” “Ohun ti wọn n sọ wa fun awọn ileeṣẹ kan ti awọn eeyan n lo lati fi san owo lori ayelujara ‘Payment Service Solution Providers, Switches and Super Agents.” O pari ọrọ rẹ pe banki alagbeka ni Opay jẹ, ati pe ko si nnkankan ti yoo ṣẹlẹ si owo awọn araalu to wa ni ikawọ oun. Ninu atẹjade ajọ naa kan to ni nọmba NIBSS/BD/NUP0/005/051723 lo ti sọ pe o lodi si ofin CBN ki awọn banki ni Naijiria fi awọn ikanni ti awọn eeyan kii n kowo pamọ si gba owo jade. O ni  awọn banki ori ayelujara naa le fi owo ranṣẹ si awọn araalu amọ wọn ko le maa gba owo wọle nitori aṣẹ ti CBN fun wọn ko gba wọn laaye lati ko owo araalu pamọ si apo wọn. Lẹyin naa lo ni ki awọn banki yọ awon ileeṣẹ ti awọn eyan fi n san owo lori ayelujara naa kuro ni ara awọn ile ifowopamọ ti wọn le maa fowo ranṣẹ si kuro ninu ẹrọ wọn.
Wọ́n fi sísọ́ọ̀sì gún akẹ́kọ̀ọ́ fásitì Ondo lọ́rùn pa torí N1000,Akẹkọ kan nile ẹkọ fasiti Adekunle Ajasin nilu Akungba-Akoko loti di ero ọrun lẹyin ti ọmọ ilu naa kan ti kii ṣe akẹkọ gun-un lọrun pa lana. Níbi ìgbìyànjú láti báàyàn san gbèsè ni ìròyìn ní wọ́n ti gbẹ̀mí Akíntọ́lá lẹ́yìn ìdánwò àṣekágbá rẹ̀ ní fásitì. Ọrọ ẹgbẹrun kan naira pere lo da ohun to mu ẹmi akẹkọọ yii lọ. Akẹkọ naa ti wọn pe orukọ rẹ ni Akintola Temitayo Ayodeji, ẹni ọdun mejilelogun, lo ti pari idanwo aṣekagba rẹ to si n duro lati gbe iṣẹ akanṣe aṣekagba (project) silẹ. Amọ eyi ni ko lee waye mọ lẹyin ti awọn kan ti ran an lọrun aremabọ. Lẹyin ti awọn akẹkọ ẹgbẹ rẹ gbọ nipa iku rẹ ni wọn bẹrẹ iwọde ifẹhonuhan ni agbegbe to ti ṣẹlẹ. Nibi ti wọn ti ṣe iwọde yii, wọn gbegi dina awọn opopona kan ti wọn si n dana sun taya ọkọ ati igi laarin ọna. Ibi ni awọn kan ti gbẹyin lọ dana sun ile awọn afunrasi to gun akẹkọ naa pa. Igbyanju awọn ọlọpaa ati awọn adari akẹkọ ni fasiti naa ni wọn fi pa ina ọhun ti wọn si gbiyanju lati jẹ ki alaafia jọba. Gẹgẹ bi alukoro awọn akẹkọ nile ẹkọ fasiti naa, Simbọ Akinṣulurẹ ti wi lakoko to ba BBC Yoruba sọrọ, Akintola lọ da si aawọ to nii ṣe pẹlu ọrọ owo laarin awọn meji kan. Akinsulure ni “ẹnikan jẹ ọmọ ilu kan ni ẹgbẹrun mẹrin naira to si fa ariyanjiyan laarin wọn. “Ọrọ yii ni Akintola da si to si gba lati san igbese ọhun ki wọn ye ba ara wọn ja. “O ti san ẹgbẹrun mẹta ninu owo naa, to si ku ẹgbẹrun kan.” Akinsulure ṣalaye siwaju sii pe ẹgbẹrun kan to ku ni wọn wa sin Akintola ninu ile rẹ ti ọrọ fi bẹyin yọ. Alukoro awọn akẹkọ naa fi kun un pe “nibi ti wọn ti n fa ọrọ ni ọkan lara awọn to wa sinwo naa ti fi sisọọsi gun-un lẹyin ọrun. “Kete naa ni wọn gbe lọ si ile iwosan nibi to ti dagbere faye.” Alukoro ajọ ọlọpaa nipinlẹ Ondo, Funmilayo Odunlami-Omisanya ni awọn ṣi n wa afunrasi ọdaran naa, Damilola Adejumo, ẹni ọdun mejilelogun, to sa lọ lẹyin iṣẹlẹ ọhun. Omisanya ni “ohun taa gbọ ni pe ariyanjiyan lori ọrọ owo ni wọn n ṣe ti Damilola fi gun Akintola lọrun ti wọn si sare gbe e lọ si ile iwosan nibi to ti dakẹ. Ẹwẹ, Ileeṣẹ ọlọpaa ni wọn ko fi ọrọ naa to awọn leti rara. “Igba ti ariwo gba igboro tawọn akẹkọ bẹrẹ ifẹhonuhan ni a jade lati mọ ohun to n ṣẹlẹ taa fi gbọ pe niṣe ni wọn gun akẹkọ kan pa.” Omisanya fi kun un pe awọn n ṣa gbogbo ipa lati rii pe alaafia pada jọba nilu naa ati pe gbogbo ọna ni awọn yoo gba lati rii pe ọwọ tẹ afunrasi ọdaran naa ni kiakia.
Àwọn nǹkan mẹ́wàá tó yẹ kí o mọ̀ nípa Subomi Balogun tó dolóògbé nìyí,Ní ọ̀sán ọjọ́ Ẹtì, ọjọ́ Kọkàndínlógún oṣù Karùn-ún ọdún 2023 ni ìròyìn gbòde pé olóyè Subomi Balogun tó jẹ́ olùdásílẹ̀ ilé ìfowópamọ́ First City Monument Bank (FCMB) jáde láyé. Ìròyìn sọ pé ní ìlú London, United Kingdom ni bàbá náà dákẹ́ sí lẹ́yìn àìsàn ráńpẹ́. Àwọn nǹkan tó yẹ kí o mọ̀ nípa ọmọ ilẹ̀ Ijebu tó dolóògbé náà rèé. Iroyin to n tẹ wa lọwọlọwọ ni pe oludasilẹ ati oludari ile ifowopamọ First City Monument Bank (FCMB), Subomi Balogun ti dagbere faye loni ọjọ Kọkandinlogun Oṣu Karun. Awọn iroyin kan sọ pe ni ilu London, United Kingdom ni o ti dakẹ. Nigba ti ikọ iroyin BBC Yoruba kan si ile rẹ to wa ni agbegbe Milverton Road, Ikoyi nipinlẹ Eko, awọn to wa ninu gba ile naa sọ pe “nnkan bii oṣu kan sẹhin ni Baba ko ti sin nile ti wọn rinrinajo”. Ẹwẹ, eekan ẹgbẹ oṣelu Peoples Democratic Party to tun jẹ oniroyin ori ayelujara, Dele Momodu sọ fun BBC yoruba lorii foonu pe lootọ ni oloogbe naa ti dagbere faye. Subomi Balogun ni Olori awọn ọmọ Ọba ilu Ijebu Ode. Ni ọjọ kẹsan, oṣu kẹta ni ogbontagi oniṣowo naa ṣe ayẹyẹ ọjọ ibi ikọkandinlaadọrun to pe loke eepẹ.
Ṣé o ti pàdé àwọn agbowó òde tí wọ́n ń fi ipá gba owó lọ́wọ́ àwọn ọlọ́kọ̀, aráàlú rí?,Ọpọlọpọ igba ni awọn araalu ti ma n ke irora nitori awọn agbowo ode ti wọn ma n gba owo ori lọwọ awọn eniyan. Ti o ba n lọ ni oju popo, waa ri awọn ọdọ pẹlu igi ti wọn n gba owo lọwọ awọn awakọ. Iru eniyan bayii ni arakunrin Nwokuha to n gba owo ode fun awọn ọlọla ati ilumọọka ni ilu Port harcourt. Nwohaka ni oniroyin BBC, Nduka Orjinmo  ṣapejuwe pe o jẹ ẹni ti o ni ẹru lara, ti o si n rin kaakiri pẹlu igi ni ọwọ rẹ ni opopona nibi to ti n gba owo ode lọwọ awọn araalu. Iṣẹ kan ṣoṣo ti arakunrin naa to jẹ ẹni ọdun mẹrinlelọgbọn ọun n ṣe ni lati gba owo ori lọwọ awọn araalu, paapaa awọn awakọ taxi ati awọn awakọ bọọsi elero mejidinlogun(18-seater) ti wọn n ṣiṣẹ ni ilu naa. Awọn agbowo ode yii ni wọn ni wọn n ṣiṣẹ fun awọn mọlẹbi ọlọla ni Naijiria to n ṣiṣẹ ni agbegbe wọn. Arakunrin Nwohuka ni o kere tan oun gba to ẹgbẹrun marun naira si ẹgbẹrun meje naira lọwọ awọn araalu ni ojumọ. Nwokuha yoo gba ni ara owo naa, ti yoo si kọ awọn yoku fun bii mọlẹbi marun un to lẹnu ni agbegbe naa. Amọ ti ko si ẹni to lee sọ bi wọn ṣe n na owo naa. Awọn wọnyii ni wọn n ṣiṣẹ to yẹ ki ijọba ibilẹ ṣe, amọ ti wọn ki n ṣe oṣiṣẹ taara. Nwokuha ni iṣẹ ti oun n se n pese aabo fun awọn araalu nitori oun ma n pari ija laarin awọn ọlọkọ ti wọn ba n ba ara wọn ja. Onimọ nipa eto owo ori ton sisẹ fun ijọba tẹlẹ, Michael Ango ni awọn agbowo ode yii ma n yọ owo ori naa ki wọn to kọ lọ si apo ijọba. Ninu ọrọ rẹ Nwokuha ni awọn to ma n wa si agbegbe Rumuola ko ni ẹtọ lati wa si ibẹ, nitori naa wọn gbọdọ san owo ori ki wọn to ṣiṣẹ ni agbegbe naa. Igba miran ti awọn awakọ yii ba kọ lati san owo, ni wọn ma n fọ gilaasi ọkọ wọn abi ki wọn yọ ‘’plate number wọn’’. Ti wọn ba si gbiyanju lati ja, nise ni Nwokuha ni ohun yoo la igi mọ wọn lori. Awakọ ọkọ nla kan sọ fun BBC pe awọn agbowo ode yii ma n gba ẹgbẹrun lọna ọgọrin naira lọwọ wọn nigba miran, ti awọn ba n kọja lọ. Ko tan sibẹ, awọn awakọ fun ileeṣẹ to n ko eru ni owo ori ti awọn n san ko kere rara, ti awọn si san ni orisirisi ti wọn ba ka si ilẹ fun wọn. Awọn awakọ naa ni eyi ko dara rara nitori oun fa ifaṣẹyin fun awọn ati pe ko jẹ ki wọn ni owo lọwọ. Laipẹ yii ni ijọba Tinubu ni awọn yoo fopin si awọn ti wọn n gba owo ode lọwọ awọn araalu lọna aitọ. Ti wọn si ni awọn yoo pese ọna to igbalode ti awọn eniyan yoo maa gba lati san owo ori wọn Nibayii, sisan owo ori ni ijọba Tinubu si n gbajumọ lọwọ, to fi mọ Value-Added Tax (VAT). Ijọba ni awọn yoo lo awọn ẹgbẹ awọn ọlọja lati maa gba owo ori lọna igbalode, ti ko ni si awọn agbowo ode yii mọ. Ti eyi ba ṣeese, yoo fun awọn araalu ni aaye lati san owo ori wọn ni ọna ti ko kọni lominu, ti awọn ijọba ibilẹ naa yoo si mọ iṣẹ bii iṣẹ.
Rògbòdìyàn bẹ́ sílẹ̀ ní Sango, ìpínlẹ̀ Ogun àti Mile 12, Ikorodu, Oke koto Agege,Ija igboro ati ifẹhonuhan tun ti bẹ silẹ lawọn apa ibi kọọkan ni ipinlẹ Eko ati ipinlẹ Ogun. Eyi n waye latari ọwọngogo owo Naira to gbode kan jakejadeo Naijria. Lowurọ oni ni awọn akọroyin ko iroyin jọ pe awọn araalu ti da igboro ru ni awọn agbegbe bii Mile 12, Ketu, Ojota, Okekoto Agege ni Eko. Iroyin to tẹ wa lọwọ naa sọ pe ṣe lawọn eeyan tu si igboro ti wọn si n ṣe ikọlu si awọn to n wa ọkọ to bẹẹ ti awọn awakọ n sọ fun ara wọn pe ki wọn pa ọna wọn da si ibomiran. Iroyin tilẹ ni awọn eeyan n gbọ iro ibọn lawọn agbegbe kan ṣugbọn a ko tii le fi aridaju rẹ han. Ẹwẹ, alukoro ọlọpaa ipinlẹ Ekom Benjamin hundeyin ti fi aridaju ti iṣẹlẹ agbegbe Mile 12 amọ awọn ti ran awọn ọlọpaa lọ sibẹ lati boju to abo ibẹ. Hundeyin fi eyi lede loju opo Twitter rẹ gẹgẹ bi awọn eeyan ṣe n ta orukọ rẹ mọ awọn fọnran ati aworan ti wọ́n n pin sori ayelujara. O fesi pe “lootọ ni. Awọn Eeyan wa wa nibẹ. A ti ran ikọ alabojuto abo lọ sibẹ. Ẹ rii pe  ẹ wa ni ipo abo gẹgẹ bi a ṣe n bojuto taa si n mu adinku ba iṣẹlẹ naa.”
₦87.9trn ni àpapọ̀ iye gbèsè tí Naijiria jẹ báyìí – Debt Management Office,Nigba ti yoo fi di inu oṣu Kẹsan an ọdun 2023 yii, iye gbese ti Naijiria jẹ ti le ni tiriliọnu mẹtadinlaadọrun un naira. Ọọfisi ajọ to n bojuto gbese ni  Naijiria, Debt Management Office (DMO), lo sọ bẹẹ ninu atẹjade kan. DMO ni gbese naa jẹ apapọ gbese Naijiria labẹle ati loke okun, to fi mọ gbogbo gbese awọn ipinlẹ mẹrindinlogoji to wa ni Naijiria ati ilu Abuja. Eyii n tumọ si pe gbese Naijiria le si ni ida 0.61% laarin oṣu Kẹfa si oṣu Kẹsan an, ọdun 2023. Atẹjade ọhun ni “Adinku ba iye gbese ti a jẹ loke okun lati $43.16b ni ogbọn ọjọ, oṣu Kẹfa, ọdun 2023 si $41.59b ni ọgbọn ọjọ, oṣu Kẹsan an, ọdun 2023. “Nigba ti gbese naa si le si labẹle pẹlu ₦1.80trn. DMO ni gbese Naijiria loke okun din diẹ si latari irapada owo ‘Eurobond’ ti iye rẹ jẹ ẹẹdẹgbẹta (500) miliọnu dọlati Naijiria ṣe. Yatọ si Eurobound ọhun, Naijiria tun san $413.859 miliọnu pada lara $3.4 biliọnu to ya lọwọ ajọ International Monetary Fund lasiko ajakalẹ arun Covid-19 lọdun 2020. DMO sọ siwaju siwaju si pe bi Naijiria ṣe n san awọn gbese rẹ safihan pe ijọba apapọ ti ṣetan lati ko awọn ọmọ Naijiria kuro loko gbese. Ẹwẹ, o fi kun pe o ṣe pataki ki ijọba wa awọn ọna tuntun ti yoo maa fi pa owo wọle ko le bọ loko gbese patapata.
Gbogbo àkáǹtì tí kò bá ní NIN tàbí BVN  la máa tì pa – CBN,Ilé ìfowópamọ́ àpapọ̀ Nàìjíríà, CBN ti kéde pé ó pọn dandan fún ẹnikẹ́ni tó bá fẹ́ ṣí akoto owó gbọ́dọ̀ ṣe bẹ́ẹ̀ pẹ̀lú lílo nọ́ḿbà ìdánimọ̀ orílẹ̀ èdè Nàìjíríà ìyẹn NIN tàbí nọ́ḿbà ìdánimọ̀ ti báǹkì ìyẹn BVN tàbí kí wọ́n lo méjéèjì. Fún ìdí èyí, CBN ní bẹ̀rẹ̀ láti ọjọ́ Kìíní oṣù Kẹta ọdún 2024, gbogbo akoto owó tí wọn kò bá lo àwọn nọ́ḿbà ìdánimọ̀ yìí ni wọn kò ní rí owó kó síbẹ̀ tàbí gba owó jáde. Wọ́n ní àwọn akoto owó ni wọ́n gbọdọ̀ so àwọn nọ́ḿbà ìdánimọ̀ yìí pọ̀ mọ́ kó tó di ọjọ́ Kọkànlélọ́gbọ̀n oṣù Kìíní ọdún 2024. Nínú àtẹ̀jáde kan tí CBN fi léde lọ́jọ́ Kìíní oṣù Kejìlá ọdún 2023 sí gbogbo àwọn ilé ìfowópamọ́ àtàwọn ilé ìfowópamọ́ kéréje ni wọ́n ti sọ̀rọ̀ yìí. CBN ní gbogbo àwọn akoto tó ti so nọ́ḿbà ìdánimọ̀ BVN pọ̀ ni àwọn máa fi sí abẹ́ NIBSS, ICAD lẹ́sẹ̀kẹsẹ̀ tàbí láàárín wákàtí mẹ́rìnlélógún tí wọ́n bá ṣí akoto owó náà. Wọ́n ní ìgbésẹ̀ yìí ń wáyé láti jẹ́ kí àwọn ilé iṣẹ́ tó ń rí sí ọ̀rọ̀ owó fẹsẹ̀ múlẹ̀ àti pé kí wọ́n lè nímọ̀ kíkún nípa àwọn oníbàárà wọn. Bákan náà ni wọ́n ní àwọn akoto owó tó wà ní ipele kejì àti kẹta gbọdọ̀ so NIN àti BVN mọ́ akoto wọn. Àtẹ̀jáde náà tẹ̀síwájú pé ṣíṣí akoto owó gbọ́dọ̀ jẹ́ gbígba BVN àti NIN ẹni bẹ́ẹ̀ láti NIBSS láti mọ̀ nípa onítọ̀hún. Wọ́n ní ó pọn dandan fún àwọn iléeṣẹ́ yìí láti tẹ̀lé òfin náà lẹ́yẹ ò sọkà àti pé wọn ò gbọdọ̀ ṣí akoto owó ti ipele àkọ́kọ́ láì lo BVN tàbí NIN. CBN ní àwọn máa ṣe àyẹ̀wò àwọn akoto owó tó ti wà nílẹ̀ àti pé àwọn máa fi iya tó tọ́ jẹ ilé iṣẹ́ tó bá lòdì sí òfin yìí.
""
"A kìí ṣe oní jìbìtì ní'lé Akuji, Mòlẹ́bí Alfa Ràfíu oní POS tí wón sèèsì fi N280m ránsẹ́ si àkántì rẹ̀ n'Ilorin fi igbe ta!,Awon molebi Alfa Rafiu Issa, oni POS ni Ilorin tii ṣe olu ilu ipinle Kwara ti pariwo sita wipe ko si eni ti o le sọ okodoro ọrọ nipa isẹlẹ bi wọn ṣe wa fi ọlọpaa gbe Rafiu toripe o na owo ti banki ṣeesi fi ranṣẹ si akanti rẹ. Wọn sọ fun BBC Yoruba pe afi ti awon agbofinro ba pari iwadi ti wọn n ṣe lọwọ nipa rẹ. Alfa Rafiu Issa ti ile Agunji, Abayawo, Ilọrin ti won fi esun kan wipe o kọ lati fito awon ọlọpaa tabi banki leti nipa owo N280m ti banki kan ṣeeṣi fi ransẹ si akanti rẹ ti o si bẹrẹ si n na owo naa ni o ti wa ni ati mole bayi. Ikọ BBC Yoruba se iwadi lọ si agbo ile wọn ti won si ni anfani lati ba awon mẹrin ọtọọtọ, ọkunrin meji ati obirin meji ti won jẹ molebi rẹ sọrọ, ṣugbon won kọ jalẹ lati sọ orukọ wọn. Ọkunrin kan ti o jẹ okan lara awon abenugan ile naa sọ wipe ko si eni ti o mọ ekunrẹre tabi ojulowo ọrọ naa wipe amulumọla ati iroyin ẹlẹjẹ ni awon eniyan n gbe kiri. O sọ wipe ile Akunji ko ni akọsile jibiti bo ti wu o kere mo ri ninu itan Abayawo, bẹẹ  sini Alfa Rafiu ti an sọrọ rẹ yi ni O tun fi lede wipe Alfa Rafiu ko ko ọrọ jọ ninu ile rẹ afi ibusun ti o fi n sun ati awon ohun pẹ́pẹ̀ẹ̀pẹ́, o sọ pe o  jẹ eniyan to dara ti o si jina si iwa janduku. Bakan naa, o sọ wipe ko si ẹni to ni ""statement of account lọwọ ti o fi le sọ iye owo to wọle si akanti Alfa Rafiu, oni koda, awon ọlọpa paapa ko nii lọwọ. O sọ wipe ohun to selẹ yi ṣe ni ni kayefi gan awon idile si n ṣe iwadi tiwọn gẹgẹ bi awọn ọlọpaa naa ṣe n ṣe iwadi. Ẹwẹ, awọn obirin ile naa ti wọn jẹ bi aburo si Alfa Rafiu sọ wipe bọda awon kii ṣe ole ati pe owo ti o wọle si akanti rẹ jẹ gẹgẹ bi bi ifa ti ko si si eniyan ti ko ni wọ loju. Wọn ni eeyan onirẹlẹ ni Alfa Rafiu ti kii si lu jibiti, o tẹ pele mọọ wipe bi  ọrọ owo naa ṣe jẹ, o ye Ọlọrun. Wọn gbadura pe ki Ọlọrun ko yọ ọ ninu ọfin to ko si yii. Iwadi naa jẹ ka mọ wipe Alfa Rafiu Issa ni iyawo kan pelu ọ̀mo mẹta ti iyawo rẹ si wa ninu oyun ọmọ ẹlẹẹkẹ rin lọwọlọwọ.  BBC Yoruba ba Alukoro ajo Ọlọpa ipinlẹ Kwara, Okasanmi Ajayi sọrọ, o wipe iru owo bẹẹ kii ṣe ifa rara wipe oyẹ ki o kan si banki to ṣe aṣiṣe naa lati daa pada. O tun sọ wipe, ajọ ọlọpa kii ṣe oṣisẹ banki lootọ , “iye owo ti banki ba gbe sita ni irufẹ isẹlẹ bẹẹ ti a si rii daju pe otitọ ni, ni a o fi lede fun awon eniyan. Agbenusọ fun ajọ naa rọ awọn ọmọ Naijiria lapapọ lati jẹ ọmọ orilẹede rere, ki wọn si ma ṣe fi ohun ti kii ba ṣe tiwọn mọ tiwọn."
Emefiele tún farahàn nílé ẹjọ́ ṣùgbọ́n ilé ẹjọ́ ní ẹjọ́ rẹ̀ kò tíì sí lójú ọpọ́n,Ìgbẹ́jọ́ gómìnà tẹ́lẹ̀ rí fún ilé ìfowópamọ́ àgbà Nàìjíríà, CBN, Godwin Emefiele tó yẹ kó wáyé lọ́jọ́rú, ọjọ́ Kẹtàlélógún oṣù Kẹjọ ló tún rí ìfàsẹ́yìn. Ilé ẹjọ́ gíga ìlú Abuja kò ka ẹjọ́ mọ́ ara ìgbẹ́jọ́ tí wọ́n máa ṣe lónìí, tí àwọn agbẹjọ́rò igun ti ìjọba àti ti Emefiele náà kò sì sí ní ilé ẹjọ́ náà. Ní ọjọ́bọ̀ tó kọjá ni Emefiele yọjú sí ilé ẹjọ́ kẹ́yìn ṣùgbọ́n tí ìgbẹ́jọ́ rẹ̀ kò wáyé nítorí tí olùjẹ́jọ́ kejì kò sí nílé ẹjọ́. Bí ó tilẹ̀ jẹ́ pé Emefiele wà nílé ẹjọ́, Sa'adatu Yaro, tí òun náà jẹ́ òṣìṣẹ́ CBN tí wọ́n jọ ń kojú ìgbẹ́jọ́ kò wá sílé ẹjọ́ lọ́jọ́ náà nítorí àìlera rẹ̀. Èyí ló mú kí Adájọ́ Hamza Muazu tó ń gbọ́ ẹjọ́ náà sún ìgbẹ́jọ́ sí òní àmọ́ tí ìgbẹ́jọ́ náà kò tún wáyé. Ohun tó fà á tí ìgbẹ́jọ́ kò fi wáyé lónìí kò yé ẹnikẹ́ni. Godwin Emefiele ló ń kojú ìgbẹ́jọ́ lórí ṣíṣe màkàrúrù owó tó tó N6.9bn nígbà tó wà nípò bíi gómìnà CBN. Ara ìbéèrè tí ọ̀pọ̀ ń béèrè ni bí ààrẹ ṣe yan gómìnà ìpínlẹ̀ Rivers tẹ́lẹ̀, Nyesom Wike gẹ́gẹ́ bí mínísítà fún olú ìlú Nàìjíríà. Wọn ti so igbẹjọ rọ lori ẹsun iwa ajẹbanu oni biliọnu mẹfa ati ẹẹdẹgbẹrun miliọnu Naira (N6.9 billion) ti ijọba apapọ fi n kan gomina agba tẹlẹ fun Banki apapọ Naijiria, Godwin Emefiele niwaju ile ẹjọ giga apapọ nilu Abuja. Igbẹjọ naa ko le tẹsiwaju nitori aisi olujẹjọ keji, arabinrin Sa’adatu Yaro ẹni to jẹ oṣiṣẹ banki apapọ Naijiria, ni ile ẹjọ naa nitori ailera rẹ. Godwin Emefiele ni tirẹ wa nile ẹjọ ni Ọjọbọ. Onidajọ Hamza Muazu to n gbọ ẹjọ naa,  wa sun igbẹjọ si ọjọ kẹtalelogun oṣu kẹjọ ọdun 2023. Emefiele, Yaro ati ile iṣẹ rẹ ti o n jẹ April1616 Investment Limited ni yoo maa kawọ pọnyin rojọ niwaju ile ẹjọ naa lori ogun ẹsun to nii ṣe pẹlu iwa ajẹbanu, igbimọpọ hu iwa ibajẹ atawọn ẹsun miran ti wọn n fi kan wọn. Emefiele ti wa ni ahamọ awọn agbofinro DSS lati igba ti aarẹ Naijiria, Bọla Tinubu ti paṣẹ ko lọ rọọkun nile ni ọjọ kẹsan oṣu kẹfa ọdun 2023. Ẹsun ti wọn n fi kan an ni pe o lo ipo rẹ lati fun Yaro to jẹ oludari ni ileeṣẹ naa lawọn anfani ti ko tọna labẹ ofin. Iwe ẹsun ti ileeṣẹ eto idajọ gbe ka iwaju ile ẹjọ naa sọ pe, ọkọ ayọkẹlẹ mejidinlọgọrun atawọn ọkọ ayẹta ti owo rẹ to biliọnu mẹfa ati ẹẹdẹgbẹrun miliọnu Naira (N6.9 billion). Laarin ọdun 2018 si 2020 ni wọn ra awọn ọkọ naa gẹgẹ bi ijọba apapọ ṣe sọ. Mẹrinlelọgọrin ninu wọn lo jẹ ọkọ Toyota Hilux, bọọsi ayẹta mercedes Benz mẹwaa, ọkọ ayọkẹlẹ Toyota Landcruisers mẹta ati Toyota Avalon.
"Àwọn ọmọ Nàìjíríà yarí, wo bí wọ́n ṣe ń bọ́ gidi fún ìjọba torí àṣẹ ""má ná owó náírà àtijọ́"",""Ìyàwó ilé ń “suffer” o, Dẹ́rẹ́bà Danfo gan ò gbádùn o, ile epo o gba owo, a o r'owo na o!"" Awọn ọmọ Naijria n rawọ ẹbẹ si ijọba apapọ lati ṣaanu awọn mẹkunu tori pe iya ti pọ nitori latari ipenija aisi owo naira ti wọn le na. Ikọ iroyin BBC Yoruba bọ sigboro lawọn ilu kọọkan nilẹ Yoruba lati gbọ latẹnu awọn eeyan iru ohun ti wọn fara gba latari ko si owo yii. Lara awọn taa ba sọrọ to jẹ olukọni nipa ọkọ wiwa, Festus Akinola  ni ""owo ti wọn ni awọn maa ko kuro nilẹ ti wọn parọ yii, ohun ni gbogbo eniyan ṣi n na, a dẹ ti pinu pe laarin ara wa, aa maa gba a lọ, a ko ni ko o lọ sile ifowopamọ"". Bakan naa Ararin Adijatu Kehinde ni ọja ko lọ dede mọ, awọn o ta lati aarọ ati pe ko tilẹ si owo lati tọju awọn ọmọ. Gbogbo wọn ṣaa n pariwo pe ko si Banki to n gba owo naira atijọ lọwọ awọn. Koda awọn awakọ gaan yari pe ẹni ti ko ba ti ni owo naira tuntun lọwọ ko pada sile."
"Dúkìá Ààrẹ Buhari kò lè síi nígbà tó wà lórí oyè - Garba Shehu,Iroyin ti handle wípé ọrọ ati dukia ti Ààrẹ ana ti orileede Naijiria ko pọ ju ohun to wa nibẹ lọ lasiko to wa lori aleefa gẹgẹ bi Ààrẹ Naijiria fun akoko saa ọdun mẹjọ to lo. Agbenusọ Ààrẹ ana, Garba Shehu lo  fi alaye naa síta loju opo Twitter rẹ lọjọ Abameta wipe Ààrẹ tẹ́lẹ̀ fi àkọsílẹ̀ dukia rẹ ṣọwọ si Ileeṣẹ to n ri si ihuwasi ati dukia awọn oṣiṣẹ ijoba (Code of Conduct Bureau) ni ibamu pẹlu abala ikẹfa ti ìwé òfin Naijiria. ""Lónìí Ileeṣẹ to n ri si ihuwasi ati dukia awọn oṣiṣẹ ìjọba ti fesi pe awọn ti gba iwe àkọsílẹ̀ naa ti Ààrẹ ana fi ṣọwọ si wọn eyi to si ni aworan iwe owo nina"". Agbenusọ Ààrẹ tẹ́lẹ̀ yii tun ṣàlàyé pe Buhari ko ṣe afikun apo isuna tuntun mii kun eyi to ni tẹ́lẹ̀ ni banki Union to n lo eyi to wa nilu Kaduna. ""Buhari ko ya owo kankan bẹẹ si ni ko jẹ gbèsè kankan,"" Shehu sọ bẹẹ. ""Iye ẹranko to wa ninu oko rẹ dinku díẹ̀ latari iye to fi ṣe ẹ̀bùn ọ̀fẹ́ fáwọn eniyan laarin ọdun mẹrin sẹ́yìn."" Buhari to ṣẹ̀ṣẹ̀ gbe eku ida iṣejoba le ààre Bola Tinubu lọwọ lọjọ kọkàndinlogon Oṣù Kàrún ọdun 2023 lẹyin ọdún meje lori alefa ti lọ fi ẹyin ti si ilu ibi rẹ, Dara ni Ìpínlẹ̀ Katsina bayii."
"‘A ò tíì gbúròó Tinubu, ohun táa fẹ́ lọ́dọ́ rẹ̀ rèé bí àwa aráàlú ṣe ń jẹ pálí ìyà toríi subsidy’,Kii ṣe ohun to farasin mọ wipe ilu le koko lasiko yii lorilẹede Naijiria, koda, ariwo ko sowo, ko sepo, owo epo ati ọkọ di gọbọi lo gba gbogbo orilẹede Naijiria kan. Eyi ti mu ki awọn ọmọ Naijiria jẹ ko di mimọ lori ayelujara pe bi awọn o ba tilẹ le lọ si Aso Rock, ọrọ nipa imọran ti awọn ni fun ijọba yoo ṣaa ṣee fi sita lori ayelujara boya lọna kan tabi omiran yoo kan ijọba leti. Bi awọn kan ṣe fi oko rọ ranṣẹ si ijọba atawọn adari lawọn mii n sọ ọna abayọ ati igbesẹ to yẹ ki ijọba gbe to lee maye dẹrun fun awọn araalu. Loju opo BBC Yoruba, oniruuru imọran lawọn araalu ti fi sita ti wọn fẹ ki ijọba Bola Ahmed Tinubu gbe yẹwo lati mu ki ilu rọ. Bi awọn kan ṣe n sọ ọrọ ti o le ran ijọba lọwọ ni awọn mii ko le fi ibinu ati irunu wọn pamọ si bi awọn to wa ni ipo adari ṣe n ṣe ijọba. Ọkan lara awọn to sọrọ ni kii ṣe ẹmi Ọlọrun lo n dari awọn to wa ni ipo ijọba. ""Eṣu lo n dari awọn ijọba wa, ẹmi Ọlọrun ko si ni ara wọn rara, oun to wa lọkan wọn ni wọn maa n ṣe..."" Bakan naa ni ẹlomiran, Mathew Adebamiji Ogunyinka ṣe alakalẹ awọn nnkan to  lero pe o yẹ ki ijọba gbe yẹwo lẹyin to kan sara si pe igbesẹ to dara ni bi ijọba ṣe yọ owo iranwọ epo bẹntiroo kuro. ""Ki ijọba ṣi gbogbo ibode to wọ Naijiria silẹ amọ ki wọn maa moju to wọn. Ki wọn sọ ọrọ aje di eyi to buyari sii; Eto ọgbin, okoowo ati iṣẹ agbẹ to yanranti to fi mọ idagbasoke eto ilera to dara ṣe pataki."" Bakan naa lo fi kun un pe o yẹ ki ijọba jẹ ki eto oṣelu dabii ohun to rọrun fun ẹnikẹni lati ri ṣe. Bi Arabinrin Morounkeji Adunni-Ade ṣe ko ọrọ to ro o pẹlu alaye lọlọkan o jọkan ni awọn eeyan to ku n kan sara sii pe o ri gbogbo ọrọ rẹ sọ. O mẹnu ba pe ki ijọba da Gomina ile ifowopamọ to ga julọ, Godwin Emefiele duro, idi eyi ni wipe inira ti awọn ọmọ Naijiria la kọja lati asiko ti wọn ṣe ayipada owo Naira atijọ si tuntun latari bi awọn eeyan ko ṣe ri owo na ko tii gbẹ lara awọn araalu tori naa, wọn ṣi n woye pe o yẹ ki ijọba fi iya jẹ adari Banki naa. Lafikun, ẹlomiran ti orukọ rẹ n jẹ SonofMercy Marvel Ajifowobaje ni oun ro pe ki ijọba gbiyanju lati mu owo epo bẹnriroo to ga gọbọi yii walẹ diẹ na nitori wipe kii ṣe gbogbo araalu lo n gba owo oṣu latọdọ ijọba. O ni idi eyi ni wipe ebi wa lode awọn eniyan ko si ni lee farada ebi tori ebi kii wọinu ki ọrọ mii wọ ọ."
Tinubu yóhùn padà lórí fífún àwọn tálákà ní ₦8,000, kéde ìgbésẹ̀ tuntun,Ààrẹ Bola Ahmed Tinubu ti ní ìṣèjọba òun yóò ṣàtúngbéyẹ̀wò ẹgbẹ̀rún mẹ́jọ náírà tí wọ́n ń gbèrò láti máa fún àwọn tálákà kan nítorí ìrànwọ́ orí epo tí ìjọba yọ. Èyí ń wáyé lẹ́yìn tí àwọn ọmọ Nàìjíríà sọ òkò ọ̀rọ̀ sí ìjọba pé kò sí nǹkan tí ẹgbẹ̀rún mẹ́jọ náírà fẹ́ dà fún àwọn ènìyàn lásìkò yìí. Ṣáájú ni Ààrẹ Tinubu tí kéde pé ìjọba òun yóò bẹ̀rẹ̀ sí pín ẹgbẹ̀rún mẹ́jọ náírà sí ìdílé mílíọ̀nù méjìlá lójúnà àti mú ìṣòro tí wọ́n ń kojú díkùn látàrí bí ìjọba ṣe yọ ìrànwọ́ orí epo bẹntiróòlù. Bákan náà ni ẹgbẹ́ òṣìṣẹ́ Nàìjíríà, NLC náà fárígá pé ìgbésẹ̀ tí ìjọba fẹ́ gbé yìí kò ní so èso rere kankan fún ọmọ Nàìjíríà lápapọ̀. Ẹ̀wẹ̀, àtẹ̀jáde kan tí agbẹnusọ Tinubu, Dele Aláké fi síta lálẹ́ ọjọ́ Ìṣẹ́gun ni ìjọba ti ní kí wọ́n tún àgbéyẹ̀wò ìgbésẹ̀ náà ṣe kí wọ́n tó ṣe àmúṣẹ rẹ̀. Àtẹ̀jáde náà ni ohun tó fà èyí kò sẹ́yìn bí àwọn ènìyàn ṣe bù àtẹ́ lu owó náà. Tinubu fi kun nínú àtẹ̀jáde ọ̀hún pé gbogbo ohun tí ìjọba ń gbèrò láti ṣe láti mú ìgbé ayé rọrùn fún àwọn ènìyàn ni wọn yóò fi léde ni kíákíá. Bákan náà ló pàṣẹ pé kí wọ́n fún àwọn àgbè àtàwọn ìdílé tó tó àádọ́ta mílíọ̀nù ní ajílẹ̀ àti àwọn oúnjẹ oníkóró tí wọ́n lè gbìn. Káàkiri ìpínlẹ̀ mẹ́rìndínlógójì tó wà ní Nàìjíríà tó fi mọ́ olú ìlú Naijiria, Abuja ni Tinubu ní kí wọ́n pín àwọn ajílẹ̀ náà sín. Ó tún ṣàlàyé pé gbèsè bílíọ̀nù lọ́nà ẹ̀ẹ́dẹ́gbẹ̀ta náírà tí wọ́n ti ṣáájú gbà tẹ́lẹ̀ ni àwọn yóò ṣe àmúlò rẹ̀ dáadáa. Ààrẹ tún ṣèlérí pé òun máa ma tẹ́tí sí gbogbo nǹkan tí àwọn ará ìlú bá ń fẹ́.
Ìdí márùn ún rèé tí iye owó Naira sí Dollar fi ń peléke si,Ọpọlọpọ ibeere to wa ni ọkan ọpọlọpọ awọn ọmọ Naijiria ni idi ti iye owo Naira si Dollar ṣe n peleke si. Awọn ibeere yii tọ lati bere ni asiko nitori ọwọngogo to gbode to si n waye si. Eyi ti bẹrẹ lati Ọjọ Kẹrinla, Oṣu Kẹfa, ti owo dollar si n goke si ni ojojumọ, ti eyi si mu idaamu ba awọn ọrọ aje nitori awọn eniyan ma n ra awọn nkan wa lati oke okun ju awọn ohun ti wọn n lo ni abẹle lọ. Awọn idi ree ti iye owo naira si Dollar fi n peleke si. Ohun akọkọ to n fa ki naira maa kere si Dola lojoojumọ ni pe iye owo dọla to wa ni apo iṣuna Naijiria ti kẹrẹ si ti tẹlẹ lọ. Ki ijọba tuntun yii to mu ayipada ba iye owo dọla si Naira, banki apapọ Naijiria ni awọn eniyan ma n lo lati fi san owo ileẹkọ ni oke okun ati lati duna dura fun idokowo ni oke okun. Akọsilẹ ti CBN gbe jade fihan pe ida mẹjọ ni iye owo to n wọle lati ilẹ okeere si Naijiria fi dinkun ju ti ọdun to kọja lọ. Ohun ikeji ni pe iye dola to n wọle si Naijiria kere si iye owo naira to n jade. Eyi tumọ si pe dola ko wọle to bo ti yẹ si ọrọ aje Naijiria, afi eleyii to n jade pọju lọ. Ohun to n fa eleyii ni pe awọn owo to n wọle lati oke okun si Naijiria ti kere lati igba ti Banki Apapọ Naira ti gbe awọn aṣẹ tuntun lede, eleyii to mu idọgba ba tita owo dola ni banki ati awọn ti kii ṣe ti banki. Awọn igbeṣẹ tuntun ti Banki apapọ Naijiria,CBN gbe jade lati Ọjọ Kẹrinla, Osu Kẹfa, ọdun 2023 ti mu ki owo naira kere si dola lati igba naa titi di asiko yii. Lara awọn igbeṣẹ naa ni lati mu idọgba ba iye ti awọn eniyan n ra owo ilẹ okeere ni banki ati awọn ibomiran ti kii se banki amọ ti wọn ti n ta awọn owo ilẹ okeere. Nigba naa lọhun, iye ti wọn n ta owo ilẹ okeere ni CBN yatọ si iye ti wọn n ta ni awọn ibomiran, amọ igbeṣẹ tuntun CBN naa mu ki banki apapọ naa yọ gbedeke kuro, to si mu ki idọgba de ba wọn. Iye ti wọn n ta owo dola ni banki apapọ ti o fa alafo laarin ti banki ati iye ti awọn onisọwọ dola n ta fi aaye silẹ fun iwa magomago ati ajẹbanu ni ẹka naa. Aisi otitọ ni ẹka naa lo mu ki aarẹ Tinubu, Banki apapọ lagbaye, ajọ IMF ati awọn ajọ miran ni agbaye bu ẹnu atẹ lu ọna ti CBN n gba tẹlẹ naa. Wọn ni eyi n mu ki awọn oludokowo lati ilẹ okeere sa si ẹyin fun Naijiria nitori aidọgba iye owo naira naa. Amọ ayọkuro naa yoo fun awọn oludokowo ni anfaani lati duna dura ni iye to wu wọn, ti yoo si ṣe anfaani fun ọrọ aje wọn. Eyi mu ki ọwọngogo ba owo dola, ti awọn eniyan si n raa ni iye to lee kan ni leegun ẹyin. Ohun ti ijọba fẹ ni lati mu adinku ba magomago to n waye ni ẹka banki ni Naijiria lọna ati mu owo wọle si Naijiria ni abẹle. Amọ bi iye owo to n jade ṣe pọju eleyii to n wọle yoo mu ifaṣẹyin diẹ ba eto naa. Ni oju ọja ni iye owo ti wọn n ta dọla goke si N930, eyi to peleke si ju N768 ti wọn raa ni Ọjọ Kẹtala, Osu Kẹfa, ọdun 2023. Awọn onimọ ni o ṣeeṣe ki ọwọngogo naa tẹsiwaju ju oṣu kẹfa, ti yoo si maa lọ si iwaju, lọ si ẹyin si. Bakan naa ni wọn ni iru asiko yii ti waye ni ọdun 2016 si ọdun 2017, eleyii to mu ki iye owo naa wọngogo nigba naa lọhun. Amọ atunṣe ti CBN ṣe nigba naa mu ki iye owo naa dọgba ti yoo si wale lati N520 si N360, nigba naa lọhun. Amọ ni bayii o ṣeeṣe ko to bi ọdun kan si ọdun kan abọ, ki idọgba naa to le waye.
"Ipa tí Dọ́là kan sí Naira jẹ́ báyìí yóò ní lára ọrọ̀-ajé Nàìjíríà,Banki apapọ Naijiria, CBN, ti kede pe oun ti ta ẹgbẹrun mẹwaa owo dọla ($10,000) fun awọn ileeṣẹ abaniṣẹwo (Bureau De Change) to forukọ silẹ lọdọ ijọba. Bẹẹ ni wọn kilọ pe wọn ko gbọdọ ta a kọja ida kan aabọ (1.5%) iye ti wọn ra dọla naa. B’awọn abaniṣẹwo ba tẹle ikilọ CBN, o ṣee ṣe ki paṣipaarọ owo Naira si dọla ja walẹ si bii N1,270 si dọla kan. Ninu iwe ikilọ kan ti CBN fi ranṣẹ si ajọ Abaniṣẹwo, wọn ni ileeṣẹ ti ko ba tẹlẹ aṣẹ yii yoo jiya labẹ ofin. Wọn yoo gba iwe aṣẹ okoowo lọwọ ileeṣẹ bẹẹ, ko ni i le ṣe Bureau De Change mọ. Igbesẹ yii jẹ ọkan lara ọna ti CBN n gbe lati ro Naira lagbara lọja agbaye, lẹyin towo naa ti ja walẹ tan l'oṣu keji ọdun 2024, to si ku diẹ ko wọ ẹgbẹrun-un meji Naira si dọla kan. Awọn igbesẹ miran ti CBN tun n gbe ni yiyẹ iṣẹ awọn olokoowo ayelujara( cryptocurreny traders) wo, awọn yii ni wọn n daamu Naira bi CBN ṣe wi. Sisan awọn ajẹsilẹ gbese ti CBN jẹ awọn banki onibaara (commercial banks) ati bẹẹ bẹẹ lọ. Awọn akọṣẹmọṣẹ lori nnkan yii sọ pe ailagbara Naira lo n fa a ti ọwọngogo ọja fi n ṣẹlẹ ni Naijiria. Wọn ni paapaa julọ nitori pe nnkan ilẹ okeere rira lawọn eeyan wa gbarale ju. Ẹkunwo ori ọja loṣu keji ọdun yii le ni ida mẹtalelọgbọn (31.7%) bi ajọ to n ri si akọsilẹ rẹ, National Bureau of Statistics, ṣe sọ. Akọṣẹmọṣẹ nipa iṣuna owo,Tope Fasua, sọ pe bi Naira ṣe lagbara lasiko yii dara fun gbogbo eniyan. Fasua sọ pe, ‘’yoo mu adinku ba ọwọngogo owo ọja, nitori awọn eeyan ti wọn n ko nnkan ilẹ okeere wọluu yoo le ra Dọla wọn lowo ti ko nira."" Ṣugbọn o, Faṣua sọ pe CBN nikan kọ ni yoo mu ki Dọla ja walẹ ki Naira si gun oke. "" Ọwọ gbogbo wa lo wa, gbogbo wa la maa da si i. Awọn ọmọ Naijiria gbọdọ panupọ pe kawọn to n ko nnkan wọlu lati ilẹ okeere din owo ọja wọn ku. ""B’awọn ti wọn n ko ọja wọle lati oke okun ba lọọ ra’ja lasiko yii, wọn yoo ra a lẹdinwo ju bo ṣe wa ni nnkan bii oṣu mẹta sẹyin lọ, nitori owo dọla ti ja walẹ ju ti tẹlẹ lọ. ’’Fun idi eyi, ko si idi kankan lati maa gbe owo nla leri ọja . "" Tẹ ẹ ba tun wo o bayii, owo epo disu naa ti ja walẹ diẹ ju ti tẹlẹ lọ. Lawọn ibi kan l’Ekoo, wọn ti n ta a ni N1,300, lati N1,600 ti wọn n ta a tẹlẹ.  Ọpọlọpọ nnkan lowo rẹ ti n ja walẹ ṣugbọn ko ti i to. ""Awọn eeyan n yan ara wọn jẹ lorilẹ-ede yii ni, awọn alarobo atawọn alagbata, titi kan awọn to jẹ ọwọ oloko ni wọn ti n ra ounjẹ lai si gàgá kan, kaluku n yanra wọn jẹ bi wọn ba gbe e de ọja. Gbogbo wa la gbọdọ jọ fẹnu si i ka jọ tun un sọ."" Ni ti Onimọ nipa iṣuna mi-in, Emmanuel Anoliefo, o ni ko jọ pe agbara ti Naira ni lasiko yii yoo maa tẹsiwaju. O lo ṣee ṣe ko ma pẹẹ rara ti nnkan yoo tun fi pada si bo ṣe wa tẹlẹ. "" Bi nnkan ṣe wa bayii, o ṣi n da bii pe ko le pẹ rara ti naira yoo fi ja walẹ pada, nitori a ko ti i ri awọn aridaju mi-in to n tọka si pe yoo maa lagbara lọ. ‘’Ṣugbọn ko sohun ti ko le ṣẹlẹ ṣaa, a n nigbagbọ pe yoo maa tẹsiwaju bẹẹ. To ba si ti n lọ bẹẹ, dajudaju, yoo nipa to daa lori owo awọn ọja wa."" Iyẹn ni iwoye Emmanuel Anoliefo. Iwadii BBC fi han pe lonii, ọjọ kẹtadinlọgbọn oṣu kẹta 2024, N1,416.13 ni dọla kan jẹ si naira."
"Ọlọ́run, jọ̀wọ́ má jẹ́ kí n rí ohun tí yóò mú mi fi igbó mímu sílẹ̀ - Naira Marley,Gbajugbaja olorin takasufe, Azeez Fashola ti ọpọ mọ si Naira Marley ni o ra wọ ẹbẹ si ẹlẹda rẹ pe ko maa jẹ ki oun ri ohun ti yoo mu oun jawọ ninu igbo mimu. Naira Marley lo gbe ọrọ naa jade lori opo ayelujara rẹ Twitter, ti awọn ololufẹ rẹ si ni awọn ko ni baa ṣe amin si adura naa. Ọpọ igba ni Naira Marley ti dero ileẹjọ nitori ẹsun kan tabi omiran. Ọpọ awọn ololufẹ rẹ lo ti tu lọ soju opo olorin naa lati pe akiyesi rẹ si ewu to wa ninu siga tabi igbo minu, ti wọn si ni awọn ko ni baa ṣe amin adura naa. Bi awọn kan ṣe n bu u pe o gbe irufẹ ọrọ naa jade ni awọn miiran n kan sara si i lori igbesẹ naa ti wọn si baa ṣe amin adura. @NwaEzeke ni ""Ko yẹ ko gbe iru nkan bayii jade sori ayelujara, awokọṣe lo jẹ fun awọn ọdọ ṣugbọn eyi to gbe jade ni ko dara rara."" @Vikynaz02 ni ""Sugbọn kilode ti o ko le jawọ ninu igbo mimu, o lero pe ara rẹ pe ṣugbọn ọjọ n lọ lori rẹ."" @oficiallyneto ni ""Emi ko ni ba ẹ se amin si adura eleyi."""
"Fulani adaranjẹ̀ fẹ́jọ́ ìjínigbé sun ọlọ́pàá l‘Osun, ọwọ́ tẹ Ṣéríkí Fulani àti afurasí méjì l‘Oyo,Ọwọ́ ṣìkún òfin àwọn ọlọ́pàá ní ìpínlẹ̀ Osun ti tẹ àwọn afurasí ajínigbé mẹ́ta tó ń da ìpínlẹ̀ náà láàmú. Ikọ̀ tó ń gbógun ti ìwà ìjínigbé níléeṣẹ́ ọlọ́pàá ìpínlẹ̀ náà ló ya wọ bùbá àwọn ajínigbé náà láti fi páńpẹ́ òfin gbé wọn níbi tí wọ́n fara pamọ́ sí. Àwọn Fulani adaranjẹ́ ló lọ fi ẹjọ́ àwọn ajínigbé sùn ní àgọ́ ọlọ́pàá pé wọn kò jẹ́ kí àwọn rímú mí. Ọ̀gá àgbà ikọ̀ àwọn ọlọ́pàá ọ̀hún, Moses Lohor ní abúlé kan ní ìpínlẹ̀ Oyo ni àwọn afurasí náà fara pamọ́ sí, níbi tí wọ́n tún ti ń gbèrò láti jí Fulani darandaran mìíràn gbé. Lohor ṣàlàyé pé lásìkò tí àwọn lọ kojú àwọn afurasí ajínigbé náà, wọ́n yìnbọn bá ọlọ́pàá kan, tí ọlọ́pàá náà sì ń gbà ìtọ́jú ní ilé ìwòsàn lọ́wọ́. Àwọn afurasí tí ọwọ́ tẹ̀ náà ni Seriki Fulani ìjọba ìbílẹ̀ Afijio ní ìpínlẹ̀ Oyo, Hassan Abdullah àti àwọn Fulani darandaran méjì mìíràn, Barri Galadima àti Muhammadu Abdullah. Àmọ́ Hassan Abdullah ti jiyàn pé òun kò bá wọn lọ́wọ́ nínú ìwà ìjínigbé náà. Ọkàn lára àwọn afurasí náà, Barri Galadima sọ pé àwọn gbèrò láti jí ènìyàn kan gbé, tí àwọn sì ti ń pe onítọ̀hún láti wá san owó. Àmọ́ ó ní onítọ̀hún kọ̀ láti san owó fún àwọn, tí àwọn kò sì tíì rí onítọ̀hún jí gbé, tí ọwọ́ fi tẹ àwọn. Muhammadu ní tirẹ̀ ní, Seriki ni ọ̀gá àwọn tí àwọn ti jọ ń ṣiṣẹ́ pọ̀ láti ọjọ́ pípẹ́ àti pé òun ló fún àwọn ní nọ́ḿbà ẹni tí àwọn fẹ́ jí gbé náà. ""Ẹni ta fẹ́ jí gbé gbà láti san ẹgbẹ̀rún lọ́nà ẹ̀ẹ́dẹ́gbẹ̀ta fún wa, tó sì ní ka pàdé ní àná àmọ́ kàkà kí a rí owó gbà, ọwọ́ ọlọ́pàá la bọ́ sí."" Ó ní ìdí nìyí tí àwọn fi mú àwọn ọlọ́pàá náà lọ sí ilé Seriki nítorí òun ló fún àwọn ní nọ́ḿbà ẹni ti awọn fẹ ji gbe. Seriki Fulani ìjọba ìbílẹ̀ Ayedire ní ìpínlẹ̀ Osun, Sulaiman Oluwatoyin ní àwọn ajínigbé wọ̀nyí ti ba orúkọ àwọn Fulani jẹ́ jìnà. Ó ní o máa ń ba oun lọ́kàn jẹ́ pé irú àwọn ènìyàn báyìí wà nínú ìran àwọn. Bákan náà ló dúpẹ́ lọ́wọ́ àwọn ọlọ́pàá fún iṣẹ́ tí wọ́n ṣe láti fi rí àwọn afurasí náà mú. Kọmíṣọ́nà ọlọ́pàá ìpínlẹ̀ Osun, Kehinde Longe ní kété tí àwọn bá ti parí ìwádìí ni àwọn máa gbé àwọn afurasí náà lọ sí ilé ẹjọ́. Bákan náà ló ní iṣẹ́ ń lọ láti ri dájú pé gbogbo àwọn yòókù wọn tó sá lọ ní ọwọ́ tẹ̀ láìpẹ́. Ọkunrin kan, Dadda Lorenzo Harvy Albert, ẹni ọdun mẹrinlelọgbọn lati orilẹede Suriname ni ọwọ ajọ to n gbogun ti egbogi oloro lorilẹede Naijirai, NDLEAti tẹ ni paapa ofurufu nipinlẹ Rivers lasiko to n gbinjyanju lati gbe egbogi oloro wọle si orilẹede Naijiria. Ninu atẹjade ti ajọ naa fi ransẹ si awọn akọroyin, Agbẹnusọ ajọ naa, Femi Babafemi ni ninu rọba idabobo ni ọkunrin naa ko egbogi oloro naa si. O tẹsiwaju pe afurasi naa ni oun kuro lorilẹede Suriname lọjọ keji oṣu kẹrin, to si morile Sau Paulo lorilẹede Brazil, ko to wa si orilẹede Naijiria lọjọ keje, oṣu kẹrin lati wa sawari Baba to bi lọmọ, ẹni to pe orukọ rẹ “Omini”. Babafemi ni iwadi ti bẹrẹ lori afurasi naa Bakan naa ni ajọ NDLEA kede pe ọwọ ti tẹ awọn afurasi nipinlẹ Imo, Eko ati Kano lasiko ti wọn gbinyanju lati gbe egbogi oloro wọ orilẹede Naijiria. Lasiko  to n kan sara si ọmọ ogun ajọ naa, Ọga agba fun NDLEA, Brig. Gen Mohamed Buba Marwa (Retd) rọ  awọn ọmọ ologun lati ma se dẹkun bi wọn se n tẹpamọ bi wọn se mojuto ilọsiwaju orilẹede Naijiria."
Àwọn òbí tí ọmọ wọn kú torí òògùn ikọ́ aṣekúpani ṣì ń dúró de ìdájọ́ fọ́jọ́ pípẹ́,Ọmọ ọdun mẹta ni Anirudh nigba ti wọn ya fidio rẹ kẹyin nile iwosan, nibi to ti sun silẹ gbalaja lori ibusun, ti wọn si so waya mọ lara, nimu ati lẹnu. Iya rẹ lo n ja fitafita lati fun ni ounjẹ, to si n sọ fun ọmọ rẹ nipa awọn ere idaraya ti yoo se lẹyin ti ara rẹ ba ya tan. Lẹyin ọjọ mẹta, lọjọ mẹwa osu Kinni ọdun 2020, se ni ọmọ naa ku nile iwosan. Fun bi ọjọ mẹta ko to ku ni ọmọ naa ti n yagbẹ ọrin, to si tun n bi, bẹẹ ni ko le tọ rara. Awọn obi rẹ ni awọn apẹrẹ aisan naa lo n fara han lẹyin ti awọn fun ni oogun ikọ olomi - eyi ti wọn ra lọwọ ologun kan labẹle lagbegbe Ramnagar, tii se ilu kekere kan lẹkun ariwa orilẹede India n- nibi ti wọn n gbe. Awọn dokita nile iwosan ti wọn gbe Anirudh lọ sọ pe ẹdọforo ọmọ naa ti bajẹ. Awọn obi rẹ ṣalaye pe oogun ikọ olomi ti ọmọ naa lo lo ṣokunfa iku rẹ. Bakan naa lawọn oṣiṣẹ ajọ to n ṣakoso oogun lilo sọ pe oogun ikọ olomi ọhun ni eroja kan to lo ṣe akoba fun ẹdọforo, ati pe o le la iku lọ. Veena Kumari sọ fun BBC pe ọmọ naa ko le jẹun, bẹẹ ni ko le la oju rẹ ati pe niṣe ni gbogbo ara rẹ wu. Ọmọde mejila laarin ọdun 2019 si 2020 ti wọn ko ju ọdun marun un lọ ni akọsilẹ fidi rẹ mulẹ pe wọn jẹ Ọlọrun nipe niluu Ramnagar,  latari lilo oogun ikọ olomi yii. Ẹwẹ, Parshottam Goyal to ni ileeṣẹ ipoogun Digital Vision to ṣe oogun ikọ olomi naa ti sọ pe oogun yii kọ lo pa awọn ọmọ naa. O ni oogun ni ileeṣẹ oun n po, kii ṣe majele. Lẹyin ti iroyin kan tun jade lorilẹede Gambia and Uzbekistan pe oogun ikọ olomi ṣekupa awọn ọmọde kan nibẹ ni awọn obi awọn ọmọ to ku ni ilu Ramagar ri pe o yẹ kawọn beere beere fun idajọ ododo lori iku to pa awọn ọmọde naa. Ọpọ ninu awọn obi yii lo ṣalaye pe awọn apẹrẹ tawọn ri lara awọn ọmọ awọn wa ni ibamu pẹlu ohun to ṣe awọn ọmọde to ku ni Gambia ati Uzbekistan naa. Bo tilẹ jẹ pe orilẹede India ni akọkọ ninu awọn orilẹede to n ta oogun sawọn orilẹede agbaye, amọ, iku awọn ọmọde ni  Gambia ati Uzbekistan ti jẹ kawọn eeyan maa beere bo ya ayederu lawọn oogun kan to n jade lati India. Amọ, awọn ajọ to n ṣagbatẹru oogun lilọ ni India ti sọ pe sababi lasan ni iku awọn ọmọde to ku ni ilu Ramnagar. Udaya Bhaskar to jẹ ọga awọn oṣiṣẹ ajọ to n bojuto oogun lilo ati tita oogun silẹ okere ni India ṣalaye pe o ṣoro lati fidi rẹ mulẹ pe gbogbo ileeṣẹ ipoogun lorilẹede India ko maa ṣe daadaa. Ajọ naa ṣalaye siwaju sii pe oogun ikọ olomi mẹrin ti iroyin gbe wi pe o ṣekupa awọn ọmọde lorilẹede Gambia ni ijọba ṣe ayẹwo rẹ eleyii ti ajọ eleto ilera lagbaaye, WHO naa mọ nipa rẹ. Bakan naa ni o ṣalaye wi pe ijọba India fagile iwe ẹri ileeṣẹ to ṣe oogun ikọ olomi to ṣekupa awọn ọmọde ni Uzbekistan. O to ọdun marun un ki ileeṣẹ ọlọpaa to fẹsun kan eeyan marun un niluu Ramnagar to fi mọ ẹni to n ta oogun atawọn oṣiṣẹ mẹta ileeṣẹ ipoogun Digital Vision. Oṣu mẹfa ni ileeṣẹ ipoogun Digital Vision to wa ni Ramnagar fi wa ni titi pa lọdun 2020 ki ileẹjọ to paṣẹ pe ko di ṣiṣi pada. Awọn obi ni awọn n fẹ idajọ ododo lori gbogbo awọn to lọwọ ninu iku awọn ọmọ awọn. Murfa Biwi, ọkan lara awọn obi naa eyi ti ọmọ rẹ ku lẹyin ọjọ mẹwaa ti o loogun ikọ olomi naa sọ pe gbogbo awọn to lọwọ ninu iku awọn ọmọ awọn gbọdọ jiya ẹsẹ wọn. Awọn akọṣẹmọṣẹ nipa eto ilera ti onimọ nipa itọju awọn agbalagba, Bhavneet Bharati jẹ olori wọn ṣe iṣẹ iwadii lori iku to pa awọn ọmọde naa. Abọ iwadii wọn ni pe eroja oloro to wa ninu oogun ikọ naa daṣẹ silẹ ninu ẹdọforo awọn ọmọ yii, bakan naa lo ṣe akoba fun ọpọlọ, ẹdọ ati fuku wọn. Bharati ọpọ awọn ọmọ ni wọn lo ẹrọ lati mi, nigba ti awọn kan ku ti awọn mii si di alaabọ ara. Pawan Kumar wa lara awọn ọmọ ti ko ku lẹyin ti wọn loogun naa. Ọmọ oṣu mẹẹdogun ni i ṣe nigba ti o lo oogun ikọ olomi yii. Oṣu mẹta ni Kumar lo nile iwosan ki o to jade lọ tẹsiwaju itọju ara rẹ nile. Ko riran kedere mọ, bẹẹ ni ko gbọran daadaa mọ, koda o tun ni ẹjẹ ruru, gẹgẹ bi alaye ti baba rẹ ṣe. Awọn obi awọn yii n fẹ iranwọ owo lati ọdọ ijọba ki wọn le ṣe itọju awọn wọn daadaa.
APC sọ̀rọ̀ lórí ìdí tí Tinubu fi jọ̀wọ́ $460,000 fún ìjọba Amẹ́ríkà lórí ẹ̀sùn egbògi olóró,Ẹgbẹ́ òṣèlú All Progressives Congress, APC ti ní lóòótọ́ ni Ààrẹ tuntun tí Nàìjíríà ṣẹ̀ṣẹ̀ dìbò yàn, Bola Tinubu jọ̀wọ́ owó $460,000 sápò ìjọba Amẹ́ríkà lọ́dún 1993 lórí ẹ̀sùn tó ní í ṣe pẹ̀lú egbògi olóró. Àmọ́ APC ní kìí ṣe wí pé ilé ẹjọ́ dá Tinubu lẹ́bi lórí ẹ̀sùn náà, ló ṣe jọ̀wọ́ owó náà sílẹ̀. Ẹgbẹ́ òṣèlú Labour Party àti olùdíje rẹ̀, Peter Obi ló ti ṣaájú pe ìjáwé olúborí Tinubu níbi ètò ìdìbò Ààrẹ lẹ́jọ́ tó sì ní kí ilé ẹjọ́ kéde òun gẹ́gẹ́ bí ẹni tó jáwé olúborí ìbò náà. Obi ní jíjọwọ́ owó náà fún ìjọba Amẹ́ríkà túmọ̀ sí pé Tinubu lọ́wọ́ nínú gbígbé egbògi olóró ló jẹ́ kó le gbàgbé owó náà. Àmọ́ ẹgbẹ́ APC ní Tinubu kàn fi owó náà sílẹ̀ ni kìí ṣe wí pé ìjọba ló dájọ́ fun. Bákan náà ni APC tún sọ fún ìgbìmọ̀ tó ń gbọ́ ẹ̀hónú ìbò tó wà ní Abuja ní àwọn owó tí Tinubu jọ̀wọ́ rẹ̀ jẹ́ owó tó wà ní akoto báńkì ilẹ̀ Amẹ́ríkà méjì. Bẹ́ẹ̀ náà ni wọ́n sọ wí pé ìṣẹ̀lẹ̀ tó ti wáyé láti ọdún mọ́kàndínlọ́gbọ̀n sẹ́yìn kò tó láti sọ wí pé Tinubu kò le díje dupò Ààrẹ lásìkò yìí. Aarẹ Muhammadu Buhari ni esi abajade eto dibo ọdun 2023 nibiti gomina mẹwa ti bọrẹlẹ ninu eto idibo sile igbimo aṣofin agba ti fihan wi pe awọn ọmọ orilẹede yii mo oun ti wọn n ṣe. Aarẹ Buhari sọrọ naa nigba ti oun gba alejo Emir Dutse tuntun, Alhaji Hamin Nuhu Sanusi, o ni abajadẹ esi idibọ ọdun 2023 ti fihan wi pe iṣejọba awarawa ti gbilẹ sii lorilẹede yii. Ọpọ igba ni awọn gomina ma n wole pada gẹgẹ bi aṣofin agba lati ipinlẹ wọn ṣugbọn, bi awọn mẹwa ti bọrẹlẹ fihan wi pe ki eeyan jẹ gomina, ko ni  ki wọn dibo yan an gẹgẹ bii sẹnetọ. Aarẹ ni “igbagbọ gbogbo wa ni wi pe lẹyin ọdun mẹjọ gẹgẹ bi gomina, waa lọ sile igbimo aṣofin gẹgẹ bi sẹneto lati kadi iṣejọba rẹ nilẹ, ṣugbon pẹlu bi oṣelu orilẹede yi ti n lọ, aa le foju di awọn oludibo nitori eto oṣelu wa ti n yatọ si ti tẹlẹ o n le sii ni. Lara awọn gomina to padanu ninu eto idibo sipo sẹneto ni, Okezie Ikpeazu (Abia), Samuel Ortom (Benue), Ifeanyi Ugwuanyi (Enugu), Simon Lalong (Plateau), Darius Ishaku (Taraba), Ben Ayade (Cross River) Abubakar Atiku Bagudu (Kebbi) Buhari nigba ti oun ki Emir Dutse Tuntun  ṣeleri lati mu opin ba iṣoro aisi omi ni ipinlẹ Jigawa ki iṣejọba oun to pari. Emir naa dupẹ lọwọ aarẹ Buhari fun ipa ribiribi to ko lati rii wi pe ipinlẹ Jigawa di ọkan gbo ogi lara awọn ipinlẹ to n gbin irẹsi lorilẹede yii, ati bi o ti fọwọ si ipese  lila ọkọ oju irin lati Dutse si Kano ati alafia to ti pada si ipinlẹ Jigawa ati awọn ipinlẹ to mule ti.
Kíni èròngbà ìjọba ìpínlẹ̀ Eko lórí àwọn tó ń ta ọtí lágbègbè ilé ẹ̀kọ́? Àlàyé réè,Bi o ba pada wa daṣẹ, wọn ko ni le da ile ọti sẹgbẹ awọn ileẹkọ nipinlẹ Eko bo ba ya. Idi ni pe ijọba ipinlẹ naa n gbero lati kọdi idasilẹ awọn ile ọti ati aaye faaji mii silẹ layika tabi ni itosi awọn ile ẹkọ ni ipinlẹ ọhun. Bẹẹ naa la gbọ pe ipinlẹ naa n fikun lukun pẹlu awọn alẹnulọrọ lori sisun iye ọjọ ori ifẹyintilẹnuṣẹ si ọdun marundinlaadọrin dipo ọgọta ọdun fawọn olukọ to n ba ijọba ṣiṣẹ. Kọmiṣana feto ẹkọ alakọbẹrẹ ati ti ile ẹkọ girama Ọgbẹni Jamiu Alli-Balogun lo mẹnu ba ọrọ yi lasiko to n dahun ibeere lọwọ awọn akọroyin nibi ipade igbimọ to n mojuto eto ẹkọ labẹ ijọba apapọ Naijiria. O ṣalaye pe aba lati fofin de idasilẹ ile ọti lẹgbẹ ile ẹkọ jẹ ọkan lara ọna ti ijọba fẹ fi koju tabi mu adinku ba iṣẹlẹ lilo oogun oloro ati awọn iwa aburu mi paapa laarin awọn ọmọde ati ọdọ nipinlẹ Eko. Gẹgẹ bo ṣe wi, ''iwadii fihan pe awọn eeyan a maa ta oogun oloro lawọn ile ọti atiaaye faaji  mii ti eleyi ko si le so eso rere fawujọ.'' O ni ''a ti ṣe agbekalẹ awọn ẹgbẹ alamojuto kan lawọn ile ẹkọ wa taa si ni ajọṣepọ pẹlu awọn agbofinro bi ọlọpaa,ileeṣẹ aṣọbode awọn lọbalba ati awọn mii'' O tẹsiwaju pe awọn ti ṣe agbekalẹ ipolongo ni ilu Epe gẹgẹ bi apẹrẹ ibaṣepọ pẹlu awọn agbofinro lati polongo aburu to wa ninu lilo oogun oloro ati awọn iwa ibajẹ mii. ''A o danu duro.Ajọṣepọ laa n ṣe.A n sọrọ soke lati fi tako awọn iwa ibajẹ to n waye lawujọ.'' ''Tori naa la fi n wa gbogbo ọna lati mu iyipada wa ki a si tẹsiwaju pẹlu ero wa lati tako idasilẹ ile ọti lagbegbe awọn ile ẹkọ wa.'' O ni bi awọn akẹkọọ ba n ri awọn eeyan layika wọn ti wọn n mu ọti tabi hu iwa aburu mii, eleyi le mu kawọn fẹ bawọn kopa ninu iwa bayii. O ṣalaye pe aba ṣi ni awọn n da ti ijiroro lori rẹ yoo si pada waye niwaju ile aṣofin. Lẹyin igba naa to ba di ofin lo ni awọn to le ṣe amulo rẹ. Amọ o sọ pe awọn ko mọ igba ti eleyi yoo di itẹwọgba lọdọ ijọba.
'Òfin tí NAFDAC fi de ọtí inú ọ̀rá ti kóbá fàájì àti ọrọ̀ ajé wa',Oṣu Keji, ọdun 2024,  ni ajọ to n mojuto nnkan jijẹ ati oogun ni Naijiria, NAFDAC, kede pe oun ti fi ofin de ṣiṣe, tita ati minu awọn ọti ti wọn n ṣe sinu ọra pelebe ati ike. Awọn alaṣẹ ajọ naa sọ pe igbesẹ naa waye nitori ipa ti awọn ọti naa n ni lara ilera araalu ati ayika. Lootọ ni Nafdac sọ awọn ewu to rọ mọ ọ, amọ ero araalu ṣe ọtọọtọ lori eyi, paapaa awọn oṣiṣẹ ileeṣẹ to n ṣe wọn, awọn to n ta a , ati awọn to n mu u. Ifọrwanilẹnuwo ti BBC  ṣe pẹlu awọn oniṣowo to n ta awọn ọti naa ti ọpọ mọ si pẹlẹbẹ, fihan pe inu awọn eeyan naa ko dun si igbesẹ ajọ ọhun rara.  Ọgbẹni Michael Fatokun to jẹ ẹnikan to fẹran lati ma a mu awọn ọti pelebe naa sọ pe ipa kekere kọ lo ni lara awọn to n mu. O ni nitori pe iye ti wọn n ta awọn ọti kekeeke naa ko wọn, o mu ko rọrun fun awọn lati ra fun faaji ara wọn, ati fun ẹlomiran. “Kii ṣe gbogbo eeyan lo ni owo lati ra ọti beer. Arabinrin to jẹ oniṣowo awọn ọti yii sọ pe lati igba ti ajọ Nafdac ti kede pe oun fi ofin de awọn ọti naa, ni ko ti yá lori igba mọ. “Ojoojumọ ni mo ma n ra a fun tita, amọ lati igba ti wọn ti fi ofin de e, tita rẹ ko ya daadaa mọ. Ẹlomiran, to jẹ oniṣowo, Damilola sọ pe oun rọ ajọ naa lati da awọn ọti naa pada sori igba, nitori pe tita rẹ ni oun fi n gbọ bukaata ẹbi oun Oniṣẹ ọwọ kan to jẹ kafinta, Monsuru Ganiyu, sọ pe mimu awọn ọti naa ma n jẹ ki iṣẹ oun lọ daadaa. O ni koda, o ma n pa ironu rẹ. Alaga ẹgbẹ oṣiṣẹ TUC, nipinlẹ Ogun, ọgbẹni Akeem Lasisi,  sọ pe fifi ofin de awọn ọti inu ọra pelebe ati ike, yoo mu ki awọn eeyan ma a mu awọn oogun oloro. “Igbesẹ ti Nafdac gbe yoo mu ki awọn eeyan ma a mu awọn nnkan ti ijọba ko fi ọwọ si.” Ninu ọrọ tiẹ, ọmọ ẹgbẹ awọn oṣiṣẹ ileeṣẹ ọti, ẹka ti ilu Ota nipinlẹ Ogun, Ọgbẹni Afolabi Wahab sọ fun BBC pe ko din ni ẹgbẹrun kan aabọ oṣiṣẹ to padanu iṣẹ wọn nileeṣẹ ti oun ti n ṣiṣẹ lẹyin ikede naa.
"Àjọ NDLEA yabo ibi ayẹyẹ ìgbéyàwó, wọ́n mú ọkọ ìyàwó àtàwọn ọ̀dọ́ míì lórí egbò igi olóró,Awọn osisẹ ajọ to n gbe ogun ti lilo egbogi oloro nipinlẹ Kaduna da igbeyawo kan ru lẹyin ti iroyin tẹwọn lọwọ pe idije lílo egbogi n waye. Igbeyawo naa lo waye ni agbegbe Shola Quarters nipinlẹ Katsina, ti wọn si mu ọdọ medọgbọn to kopa ninu idije lílo egbogi oloro. Agbẹnusọ ajọ naa, Femi Babalola lo kede ọrọ naa ninu atẹjade kan to fi sita lọjọ Aiku. O ni awọn osisẹ mu awọn afurasi lasiko ti wọn lo awọn egbogi oloro pẹlu orisirisi awọn nnkan mii ninu ìke. ""Botilẹ jẹ pe ọkọ ìyàwó, Musa Gwandi to da ayẹyẹ naa silẹ ko si ni ibi tí wọn ti mu awọn ọrẹ rẹ mẹdọgbọn."" Bakan naa ni Ajọ NDLEA to wa ni papakọ ofurufu Akanu Ibiam nipinlẹ Enugu gbegi dena egbogi oloro kan to jẹ ti ileeṣẹ egbogi oloro. Onisowo kan, Augustine Justine Emeka, ẹni ọdun mẹrinlelogoji, ní onisowo waya ni oun ni ọwọ tẹ ni papakọ ofurufu naa lasiko to n bọ lati Douala lorilẹede Cameroon to si ba Ọkọ baalu Addis Ababa de pẹlu egbogi oloro naa. O jẹ wọ pe egbogi oloro naa lo wa fun eeyan mejila kaakiri orilẹede Naijiria."
Hard Drugs: Ṣé lóòótọ́ ni pé àṣìlò oògùn lè la ikú lọ? Àbọ̀ wa rèé,Ọpọ awọn ọdọ lorilẹede Naijiria lo ti dero ọrun nitori wọn fẹran lati ma lo awọn oogun kan lati mu ara wọn da tabi lati yara si isẹ. Bẹẹ naa si ni awọn ọdọ ti sọnu ninu aye latari isẹ buruku ti awọn oogun kan se ninu agọ ara wọn BBC bọ si igboro lati bere lọwọ awọn araalu paapa awọn ọdọ pe ki lo fa ti wọn fi fẹran lati mu awọn oogun wọn yii. Ninu alaye wọn, ọkan lara awọn ọdọ yii salaye pe orukọ orisirisi ni orukọ ti awọn n pe igbo, eyi ti yoo fun awọn ni anfani lati ma jẹ ki awọn eeyan mọ nipa nnkan ti wọn n mu. Yusuf sọ BBC pe yatọ si Igbo ti ọpọ mọ si, awọn orukọ miiran fun igbo ni ‘Ọja’, ‘eskay’, ‘Janja’ ati awọn mii. O ni igbo mimu lo ma jẹ ki oun le jẹun daada. “Ti mo ba ti mu igbo yẹn tan, ma le jẹun daadaa. “Ti n ko ba ti mu igbo, mo le ma jẹ irẹsi #200 tan, sugbọn ti n ba ti mu igbo yẹn, mo le jẹ irẹsi #600, mo le jẹ ju iyẹn gan lọ. Ismail ni oun fẹran igbo minu, ti oun ko si le lọ lojumọ kan lai ma mu igbo. O ni ki oun to jade, oun ma mu igbo, ti oun ba dẹ tun de ni alẹ, oun ma tun fa ki oun to sun “Iru emi, lojumọ kan, ti mi o ba mu, isẹ ti mo n se ko ni wa si mi lara daada.” Sunday Amosun, Dokita agba ni ẹka ile iwosan aisan ọpọlọ salaye ohun to n jẹ asilo oogun lilo ati awọn ipele ti awọn oogun wa Amosun ni gbogbo ohun ti eeyan ba mu lọ si ẹnu, to jẹ pe to ba de inu ọpọlọ, a nise pẹlu isesi, ihuwasi ni ohun ti a n pe ni oogun Psychoative Substance. “Awọn oogun yii pin orisirisi meji, Licit ati illict, ipele keji ni awọn illict, eyi ti ko ba ofin mu, Igbo, ohun lo se pataki ninu ibẹ, Cocaine, Heroin, Gbana ati awọn mii. “Sewari ninu awọn eyi to ba ofin mu ni awọn oogun bi oogun oorun, bi oogun ara riro, ibẹ ni a ti ri Diazepam, Valium, Lexotan, ibẹ ni awọn iyẹn wa, dokita le kọ fun wọn nitori pe wọn ri orun sun. “Sugbọn ti eeyan ba lọ da ara oogun fun ara rẹ, iyẹn ni a n pe ni asilo,” Ẹ wo fọnran yii lati mọ nipa asilo oogun ati ohun ti ofin orilẹede Naijiria sọ lori oogun lilo
""
I﻿léejọ́ dájọ́ ikú fún obìnrin méjì lórí ẹ̀sùn pípolongo ìbálòpọ̀ abo sí abo,Ile-ẹjọ kan ni Iran ti da  Zahra Seddiqi Hamedani ati Elham Choubdar lẹbi iku fun iwa ibajẹ. Awọn mejeeji jẹ ajafẹtọ ẹni nidii igbeyawo laarin akọ si akọ ati abo si abo. Ajọ  to n ja fun ẹtọ ọmọniyan, Hengaw ni, wọn fi ẹsun sise agbega ibasepọ laarin akọ si akọ ati abo si abo kan kan awọn obinrin mejeeji naa. Bakan naa lo ni wọn fi ẹsun pipolongo ẹsun Kristiẹni ati lílo ẹrọ ayelujara to lodi si ofin islam ni Iran, kan awọn ajafẹtọẹni naa. Àjọ ti o risi eto idajọ ni Iran jẹri si idajọ ile ẹjọ́ naa, o ni  awọn ajafẹtọẹni naa tun jẹbi ẹsun fifi eniyan ṣowo. Ajọ Hengaw to fidi isẹlẹ yii mulẹ ni Norway sọ pe Seddiqi Hamedani, ti a tun mọ ni Sareh, wa lati ilu Kurdish. O ni Naqadeh jẹ ilu nla ni agbegbe Iwọ-oorun Azerbaijan, eyiti o pin aala pelu Turkey ati Iraq. Ajo Amnesty International ṣapejuwe Zahra Seddiqi Hamedani gẹgẹ bi “olugbeja ẹtọ eniyan. Ajo Amnesty International royin pe Oṣu Kẹwa Ọdun 2021 ni ẹka ikọ ologun ilu Iran  (IRGC) mu Zahra Seddiqi Hamedani lakoko ti o n gbiyanju lati rekọja si Turkey. Labẹ ofin Iran, iwa-ibalopọ laarin akọ si akọ ati abo si abo jẹ ẹṣẹ ọdaran, ti ijiya ti o tẹle si jẹ ijiya iku. Eyi ni igba akọkọ ti obinrin yoo ri idajọ iku ni Iran fun ẹsun ibalopọ pẹlu ìṣẹ̀dá re.
Kí ló dé tí eran ajá jíjẹ fẹ́ di èèwọ̀ ní South Korea?,Ọbẹ̀ ajá tí wọ́n ń pè ní boshintang jẹ́ ọbẹ̀ tí àwọn àgbàlagbà ní orílẹ̀ èdè South Korea fẹ́ràn láti máa jẹ. Àmọ́ ọbẹ̀ yìí yóò di èèwọ̀ nígbà tó bá máa fi tó ọdún díẹ̀ sí àsìkò yìí ní orílẹ̀ èdè náà. Pípa ajá àti títa ẹran rẹ̀ yóò di ohun tó lòdì sí South Korea bí àwọn aṣòfin ní orílẹ̀ èdè ṣe gbé òfin kan kalẹ̀ láti tí wọ́n sì buwọ́lùú lọ́jọ́ Ìṣẹ́gun láti fòpin sí pípa ẹranko yìí. Gẹ́gẹ́ bí àgbékalẹ̀ òfin tuntun yìí, tí wọn yóò bẹ̀rẹ̀ sí ní ṣe àmúlò rẹ̀ lọ́dún 2027, jíjẹ ẹran ajá nìkan kọ́ ló lòdì sófin báyìí, títà rẹ̀ náà ti dèèwọ̀. Ìwádìí Gallup ní ọdún 2023 ṣàfihàn pé ìdá mẹ́jọ àwọn ènìyàn ní South Korea ló jẹ ajá láàárín ọdún náà lòdì sí ìdá mẹ́tàdínlọ́gbọ̀n tí wọ́n jẹ ẹ́ ní ọdún 2015. Boshintang kò fi bẹ́ẹ̀ wọ́pọ̀ láàárín àwọn ọ̀dọ́. Lee Chae-yeon, akẹ́kọ̀ọ́ ẹni ọdún méjìlélógún ní fífi òfin de ajá jíjẹ jẹ́ ohun tó dára lójúnà àti mú ìgbéga bá ẹ̀tọ́ àwọn ẹranko. Ó sọ fún BBC ní Seoul pé “lóde òní, ọ̀pọ̀ ènìyàn ló ní ẹranko nílé gẹ́gẹ́ bí ohun ọ̀sìn” “Àwọn ajá ti di ara ẹbí wa àti pé a ò lè máa jẹ ẹbí wa.” Òfin tuntun ọ̀hún dá lórí títà àti ríra ẹran ajá. Ẹni tí wọ́n bá fi ṣìnkún òfin gbámú pé ó lọ́wọ́ nínú pípa ajá lè rí ẹ̀wọ̀n ọdún mẹ́ta he, tí ẹni tí ó bá ń sin ajá pẹ̀lú èròńgbà láti ta ẹran ajá lè rí ẹ̀wọ̀n ọdún méjì. Àwọn tó ń ṣe òwò yìí àtàwọn ilé oúnjẹ tí wọ́n ń fi ẹran ajá ṣòwò ní ọdún mẹ́ta láti fi iṣẹ́ mìíràn tí wọn yóò máa ṣe kí òfin náà tó gbérasọ. Gẹ́gẹ́ bí ìwádìí ṣe fi múlẹ̀, South Korea ní ilé oúnjẹ 1,600 tí wọ́n ti ń ta ajá àti ọgbà 1,150 tí wọ́n ti ń sìn wọ́n fún títa ẹran wọn. Àwọn tó ni iléeṣẹ́ yìí yóò ní láti ṣàgbékalẹ̀ wọn fún àwọn aláṣẹ tó máa ṣètò bí wọ́n ṣe máa ti àwọn iléeṣẹ́ náà pa kí àsìkò tó tó. Ìjọba ti jẹ́jẹ̀ẹ́ láti ran àwọn tó ń ṣòwò ẹran ajá títà, tí wọn yóò pa iṣẹ́ wọn rẹ́, pẹ̀lú owó gbà mábìnú àmọ́ wọn ò tíì sọ pàtó nǹkan tí wọ́n máa fún wọn. Kim Seon-ho, ẹni ọdún mẹ́rìndínláàdọ́rin ní fífi òfin de ajá jíjẹ jẹ́ ohun tí òun kò lérò rárá. “Láti ọdún pípẹ ni a ti ń jẹ ajá, kí ló dé tí wọ́n fẹ́ dáwa lẹ́kun láti máa jẹ oúnjẹ àdáyébá wa? Tí wọ́n bá fi òfin de ajá jíjẹ, ó yẹ kí wọ́n fi òfin de ẹran màálù náà ní jíjẹ. Láti ìbẹ̀rẹ̀ ọdún 1980 ni ìjọba ti ń gbèrò láti fòfin de ẹran ajá jíjẹ àmọ́ tó ń já sí pàbó. Ààrẹ South Korea, Yoon Suk-yeol àti ìyàwó rẹ̀, Kim Keon-hee fẹ́ràn ẹranko lọ́pọ̀lọpọ̀. Ajá mẹ́fà ni wọ́n ní. Láti ọjọ́ pípẹ́ ni Kim ti ń pè fún fífi òpin sí jíjẹ ẹran ajá. Àwọn ajàfẹ́tọ̀ọ́ ẹranko, tí wọ́n ti máa ń pè fún òfin yìí ní ìgbésẹ̀ àwọn aṣòfin náà dùn mọ́ àwọn nínú. Jung Ah Chae, adarí ẹgbẹ́ dídá ààbò bo àwọn ẹranko ní Korea ní òun kò mọ̀ pé òfin náà yóò sí àmúṣẹ nígbà tí òun bá ṣì wà láyé. Ó ní inú òun dùn pé àwọn fi òpin sí àṣà náà ní orílẹ̀ èdè àwọn. Àwọn tó ń ta ẹran ajá bu ẹnu àtẹ́ lu òfin náà. Wọ́n ní pẹ̀lú bí àṣà jíjẹ ajá kò ṣe wọ́pọ̀ láàárín àwọn ọ̀dọ́, ó yẹ kí wọ́n gbà wọ́n láàyè kí àṣà náà kú fúnra rẹ̀ ni. Ọ̀pọ̀ àwọn tó ń ta ẹran ajá ló jẹ́ àgbàlagbà, tí wọ́n sì ní yóò ṣòrò fún àwọn láti bẹ̀rẹ̀ sí ni ṣe iṣẹ́ mìíràn pẹ̀lú ọjọ́ orí àwọn. Joo Yeong-bong, ẹni tó máa ń sin ajá fún títà ní ní àwọn yóò pàdánù okoòwò àwọn ní ọjọ́ orí tí àwọn wà àti pé òfin náà tako ẹ̀tọ̀ ọmọnìyàn nítorí kò gba àwọn láàyè láti jẹ nǹkan tó bá wu àwọn. Kim ní tirẹ̀ ní nítorí àwọn ènìyàn tọ ń ní ẹranko gẹ́gẹ́ bí ohun ọ̀sìn nílé ni South Korea ni ìjọba ṣe fòfin de ajá jíjẹ. “Lóde òní, ọ̀pọ̀ àwọn ènìyàn ni kò fẹ́ ní ìyàwò tàbí ọkọ mọ́, tí wọ́n ń sọ nǹkan ọ̀sìn di ẹbí nítorí náà ni wọn kò fẹ́ kí àwọn jẹ ajá mọ́. Ó ní tí àwọn orílẹ̀ èdè bíi China àti Vietnam bá ń jẹ ajá, kò yẹ kí àwọn le fòfin de ajá lọ́dọ̀ àwọn.
"""Ọmọ mi, ọmọ oṣù márùn-ún tí mo lo Hijab fún dojú bolẹ̀ bíi pé ó fẹ́ kírun, ló fi jáde láyé"",Arábìnrin Nafisatu Muideen Oyegbade lo bi Ọmọ Oṣù Marun ti Ajá yọ lẹyin rẹ to sì pa a ni Ọgbọn ọjọ nínú osu Kẹjọ ọdún 2023. Ọjọ́ naa jẹ ọjọ ibanuje àti ọjọ́ tí arabinrin yii kò lè gbàgbé lailai gẹgẹ bo ṣe sọ fun BBC Yoruba nigba taa de ile rẹ. Ikọ BBC News Yoruba ṣabẹwo sì Arábìnrin Nafisatu Mudeen Oyegbade ẹni to n gbe ni agbegbe Unity ni Halleluyah Estate, Gaa Fulani nílùú Osogbo nipinlẹ Osun. Ẹni tí Ajá yọ ọmọ Oṣù Marun lẹ́yìn rẹ yii lo sọ pe ""Ogun kata àti ikọ ni mo fẹ́ lọ ra tí Ajá fi yọ ọmọ lẹ́yìn mi to sì pá ọmọ náà tí Ajá náà sì tún bu mi jẹ ní apá ọ̀tún ati ẹsẹ̀ òtún mi."" Bakan naa lo tún ṣàlàyé pe oun ko mọ ìgbà tí wọ́n gbé oun lọ sílè Ìwòsàn. Nígbà tí òun yaju loun bá ara òun nílé Ìwòsàn nibẹ tún ní Ibanuje òun ti pọ sii nígbà tí ko si ọmọ lọwọ oun mọ. Arábìnrin Nafisatu Mudeen Oyegbade tí rawọ ẹ̀bẹ̀ sì àwọn Ọlọpaa ati Gomina Ademola Adeleke láti ṣe idajọ odoodo fún ẹni tí ó ní Ajá naa. Arákùnrin Dayo Adeyemi to jẹ Alabagbe pẹlu Arábìnrin Nafisatu Mudeen Oyegbade lo ṣàlàyé pe o ti to Ọdún meji ti àwọn tí ko de inu ile ati àdúgbò naa ṣùgbọ́n ìṣẹ̀lẹ̀ bẹẹ ko sẹlẹ rí. Bakan naa lo sọ wípe ara àdúgbò tí ń gbe igbesẹ lori ọ̀rọ̀ naa. Bẹẹ ni ó tun rawọ ẹ̀bẹ̀ sì awọn Ọlọpaa lati ṣe idajọ odoodo lori ọ̀rọ̀ náà. Omolola Babalola ẹni tí o ri Arábìnrin Nafisatu Mudeen nigba ti o fẹ lọ ra ogun kata lo ṣàlàyé pé igbe Ajá bu enikan jẹ loun gbọ ninu ile ti oun si rán ọmọ kan lọ wo oun tó n ṣẹlẹ̀. Nígbà naa loun gbọ pé Ajá tí yọ ọmọ lẹ́yìn Arábìnrin Nafisatu to jẹ́ Aladugbo òun. Oni o jẹ òun ìyàlẹ́nu gidigidi fún àwọn. BBC News Yoruba kan sì Arábìnrin Yemisi Opalola Agbenuso fún àwọn Ọlọpaa Ìpínlẹ̀ Osun. ""Ní deede agogo mẹta kọjá isẹju mokandinlogoji ni a gbọ ìṣẹ̀lẹ̀ naa. Lójú ẹsẹ ni àti gbe Arábìnrin naa lọ sílè ìwòsàn tí Ọlọpaa tó wà ní Àgbègbè Òkè-Fa nílùú Osogbo nipinle Osun si n fún un ni itọju, tí arábìnrin naa sì tí ń gba àlàáfíà bayii. Yemisi Opalola sọ nínú ọ̀rọ̀ rẹ pé ọwọ tí tẹ ẹni tọ ni Ajá naa bẹẹ sì ni ó ti wa ni akátá àwọn bayi fún iwadi ati fún idajọ òtítọ́. Bakan naa ni Arábìnrin Yemisi Opalola ṣe ikilọ fun gbogbo àwọn ènìyàn to ń sìn Ajá kí wọ́n kó ṣe itọju Ajá wọn ati awon ti wọn ń sin nnkan ọsin miran kí wọ́n kó bójú tó o daadaa kí irú ìṣẹ̀lẹ̀ bayii má baa ṣẹlẹ mọ láwùjọ. Ó tún pàrọwà fun àwọn olùgbé agbegbe naa ki wọ́n fi ọkàn wọn balẹ pé idajọ ododo yóò fara hàn lórí ìṣẹ̀lẹ̀ ọ̀hún."
Sleeping with Dog Video: Bá ajá tàbí ẹranko mìíràn ló pọ̀ kò sí fí ẹ̀wọ̀n ọdún mẹ́rìnlá jura,Opin ọsẹ taa wa yi opin ọsẹ alara gbayida ni. Ko si syin bi iroyin kan ṣe gbode kaakiri oju opo ayelujara to mu kawọn eeyan maa sọrọ nipa ibalopọ pẹlu ẹranko. Iroyin yi jẹyọ nigba tawọn fọnran fidio kan bẹr si ni foju han nibi tawọn obinrin kan ti n ni ibalopọ pẹlu aja. BBC ko ribi fidi awọn fidio yi mulẹ ṣugbọn ibi taa gba wọ inu awuyewuye yi ko ṣẹyin fidio mii ti arabinrin kan ti ni ko si ohun to buru boun ba ba aja ni iblaopọ. Kìnìhún nìkan kọ́ ló burú, àwọn ajá mẹ́wàá yìí náà kò fararọ! Fọnran fidio yi to wa loju opo ayelujara TikTok ṣafihan arabirin naa torukọ apejẹ rẹ ni TikTok n jẹ @she.vanesa. Fido naa ti ko pe iṣẹju kan la ri bi arabinrin yi ko ṣe bikita to si n sọ pe ''aja ni mo basun mi o pa eeyan'' Ko darukọ ara rẹ, bẹ si ni ko fi ẹri kankan han pe oun ni ibalopọ pẹlu aja ju ọrọ to n sọ ninu fidio naa. O ni ohun ko ko arun kankan nibi ibalopọ yi ati pe ki awọn eeyan sinmi ẹjọ nitori ''mo n gbadun owo naa'' O darukọ miliọnu kan le ẹgbẹrun lọna irinwo Naira to si n beere boya awọn to n sọrọ ti ri iru owo yi ri. Dídi ọlọ́là nínú eré Tíátà kò jọ ọ́ fún àwa kan, ìdí rèé - Kunle Afod Owó ńlá ti fẹ́ ṣe mí léṣe ní London o! Ẹ wá wo bí mo ṣe ń jayé orí mi bíi skódà - Portable Ṣé fífi omi gbóná jó ojú ara lẹ́yìn ìbímọ ní anfààní fún obìnrin? Awuyewuye lori ọrọ yi pin si ọna to pọ. Ninu  rẹ la ti ri awọn to n sọ pe eemọ nla ni iru iṣẹlẹ yi jẹ ati pe o tọka si pe isalẹ ọrọ lẹgbin lawujọ taa wa yi. Lọdọ awọn miran eleyi to jẹ ohun to kan wa ni iriwisi lori nkan ti ofin orileede Naijiria sọ nipa ibalopọ pẹlu ẹranko. A kan si iwe ofin Naijiria labẹ abala to sọrọ nipa iwa to tako ijẹọmọluabi,(Offences against morality) Gbagada gbagada lo wa labẹ isọri okoolenigba din mẹfa,214,eyi to sọr nipa ẹsọ to lodi si iṣẹdamọniyan. Ohun ti ofin naa si sọ ni pe: ''ẹnikẹni to ba ni ibalopọ ni itako iṣẹdamọniyan pẹlu ẹranko tabi to gba ọkunrin laaye lati ni ibalopọ pẹlu ọkunrin tabi obinrin mi ni itako iṣẹda rẹ,o ti dẹṣẹ ni yẹn'' Ijiya ti ofin yi la kalẹ gẹgẹ bo ṣe wa labẹ ofin yi si ni ẹwọn ọdun mẹrinla. Bakan naa ni ofin yi sọ pe ẹnikẹni to ba n gbero lati hu iru iwa yi, ẹwọn ọdun meje ni yoo fi gbara. Koda iwe ofin ni awọn agbofinro le mu iru eeyan bẹẹ lalae ni iwe ipẹjọ taa mọ si warrant lede oloyinbo. Titi di igba ta fi n se akojọpọ iroyin yi, a ko ti gburo eyikeyi ẹka agbofinro ijọba ko dasi ọrọ naa. Ni eyti tii jẹ ootọ, a ko le fidi ibi ti fọnran fidio naa ti wa boya ni Naijiria nibi yi ni tabi ni ilẹ okeere. Amọ bi nkan ti ṣe ri ati bi ofin ti ṣe laa kalẹ yi, ihuwasi nini ibalopọ pẹlu ẹranko ni Naijiria lodi si ofin Naijiria.
Sleeping with Dog: Dókítà ní bíbá ẹranko lòpọ̀ ń fa àìsàn àìmọ̀dí tó pọ̀ yanturu; lára rẹ̀ rèé,Dokita ni ko ṣeeṣe ki eniyan to n ba aja tabi ẹsin tabi ẹranko miran lopọ pẹ ni aye labẹ bo ti wu ko ri. Ọpọlọpọ ọmọ Naijiria lo ṣi n fi aidunnu wọn han lori fidio to gba oju ẹrọ ayelujara kan nibi ti awọn obinrin kan ti n ba aja lopọ nitori owo. Awọn ọmọ Naijiria lori ẹrọ ayelujara koju oro si iru ihuwasi yii ti wọn si ni ko bojumu rara. Bakan naa ni ileeṣẹ ọlọpaa ni Naijiria ni awọn n wa awọn obinrin naa nitori ihuwasi wọn  lodi si ofin Naijiria, eleyii to si mu ijiya ẹwọn ọdun mẹrinla dani fun ẹnikẹni ti ọwọ ba tẹ to n ba aja lọpọ. À ń wá àwọn tó ń ní ìbálòpọ̀ pẹ̀lú ajá, ẹ kàn sí wa tí ẹ bá mọ̀ wọ́n - ọlọ́pàá Naijiria Wo ohun tí ọlọ́pàá sọ nípa 'Charlie', ajá tó gé kórópọ̀n akẹ́kọ̀ọ́ fásitì AAUA jẹ l'Ondofc Ìkúnlẹ̀ Abiyamọ ò! Ajá mẹwàá yà ọmọ ọdún méjì jẹ ní Anambra Wo ohun tí ọlọ́pàá sọ nípa 'Charlie', ajá tó gé kórópọ̀n akẹ́kọ̀ọ́ fásitì AAUA jẹ l'Ondo Orukọ ti awọn onimọ nipa Sayẹnsi pe biba ẹranko lopọ ni awọn oloyinbo n pe ni 'bestiality'. Eleyii tunmọ si ibalopọ laarin eniyan ati nkan ti kii ṣe eniyan. Eleyii si jẹ ọkan lara ọna ibalopọ ti awọn eniyan ko mọ ọpọlọpọ nkan nipa rẹ. Àwọn afurasí apààyàn pa Atiku ní Ibarapa! Akeredolu ṣètò yíyọ owó oṣù òṣìṣẹ́ láti máa gbọ́ bùkátà Amotekun l'Ondo ni - PDP Ọmọ Abiola Ajimobi, idris yóò di Aare Akogun Musulumi ìpínlẹ̀ Oyo tuntun Ṣé bí ọyàn rẹ ṣe tóbi tàbí kéré tó leè nípa lára ìpèsè omi ọyàn? Ninu atẹjade kan ti ileeṣẹ imọ eto ilera gbogboluse lorilẹede Naijiria gbe jade, ni iwadii nipa nkan to mu ki eniyan maa ni ibalopọ pẹlu ẹranko ati ipa to n ni lara wọn ṣọwọn. Ninu iwadii ti wọn ṣe ni Virginia laarin ọdun 2003 si 2017 fihan pe eniyan mẹtalelọgbọn ninu awọn eniyan to le ni ẹgbẹrun un ni wọn n hu iwa ipa ati ibalopọ pẹlu awọn ẹranko. Wọn ni o ṣeeṣe  ko jẹ awọn eniyan ti wọn ti fi ipa balopọ ni kekere ni wọn wa n hu iwa ipa pẹlu ẹranko. Awọn aisan to ṣeeṣe ko ṣuyọ ti eniyan ba ba ẹranko lopọ ni; •Aisan Zoonotic ti o ma n wa lati ara ẹranko si eniyan, to si n fa ajakalẹ arun ati aisan aifojuri bii bacteria, fungi, virus ati parasite. Eleyii si le pa eniyan •Aisan Leptospirosis to n wọ ara eniyan lati ara itọ ẹranko •Echinococcosis •Aisan Rabies to n pa awọn eniyan ni kiakia •Aisan jẹjẹrẹ ori nkan ọmọ ọkunrin •Aisan ọpọlọ •Awọn aisan to le ṣuyọ lẹyin ti eniyan ba ṣe nkan ti ko ba ni lara mu. Dokita Christopher Otabor to ba BBC Pidgin sọrọ ni Abuja ni lara awọn aisan naa kii ni iwosan. O ni nkan to si ma n jẹ ki awọn eniyan ku ni kiakia nitori rẹ ni ojuti lati sọ nkan to n ṣe wọn. Ẹni tí mo máa gbé ìjọba lé lọ́wọ́ rèé - Ààrẹ Buhari 'Iye àwọn táa rí yọ láàyè, 23, àwọn tó kú sábẹ́ ilé alájà mẹ́ta ní Ibadan, Ebute Meta jẹ́ 10' Dokita ni biba aja lopọ n ṣẹlẹ daadaa amọ awọn eniyan ko sọrọ sita lori rẹ, nitori itiju atipe ẹrọ ayelujara lo ṣẹṣẹ n gbe jade bayii. O ni awọn miran ma a wa pẹlu aisan ti ko gbogun ti awọn a si sa gbogbo ipa awọn, amọ ti wọn yoo pada ku. Dokita naa fikun un pe ko ṣeeṣe ki eniyan to n ba aja tabi ẹsin tabi ẹranko miran lopọ pẹ ni aye labẹ botiwu ko ri.
Màálù tó ń mu ọtí bíà láti sanra mú ìbẹ̀rù ẹran jíjẹ bá ọ̀pọ̀ Mùsùlùmí,Adari awọn ọlọpaa Hisbah ni ipinlẹ Kano, Sheik Haruna Ibn Sina ti sọ fun awọn Musulumi pe ki wọn mase foya lati jẹ ẹran maalu nitori fidio to ja rainrain lori ẹrọ ayelujara. Fidio naa lo ṣafihan bi awọn darandaran kan ṣe n bu ọti sinu ike nla fun maalu lati mu, ki o le sanra. Ninu Fidio naa, ti ọgọọrọ awọn eniyan ti pin si ori ẹrọ ayelujara, ni wọn ti beere lọwọ ẹni to n da ọti naa idi to fi n ṣe bẹẹ. Darandaran naa wa dahun pe ọti lile yoo mu ki awọn maalu naa sanra si. Gẹgẹ bi awọn eniyan to n ṣe iru iṣẹ yii ṣe ṣọ, wọn ni maalu to ba mu ọti yoo sanra, ti ara rẹ yoo si ji pepe. Amọ Shelk Ibn Sina sọ ninu ifọrọwerọ rẹ pẹlu BBC pe, awọn ẹlẹsin Musulumi ko ṣẹ si Ọlọrun, ti wọn ba jẹ maalu to mu ọti lile. ‘’Emi naa ri fidio naa bi ọpọlọpọ awọn eniyan se ri i, amọ ko si ẹṣẹ ninu jijẹ ẹran maluu ti o mu ọti.’’ ‘’Nitori ọti ti maluu mu tabi ti ewurẹ mu ko le e ran ẹni to ba jẹ ẹ tabi mu miliki rẹ.’’ Onimọ nipa Islam naa ni idi ti oun se fi ẹnu si fidio to n ja ranyin nilẹ naa ni pe, awọn eniyan fẹ mọ otitọ nipa bi iṣẹlẹ ọhun ṣe le ṣakoba fun irinajo wọn gẹgẹ bi Musulumi. Dokita onimọ nipa itọju awọn ẹranko, Muhammed Sanusi Yahaya lati fasiti ipinlẹ Sokoto sọ fun BBC pe, ko si imọ sayẹnsi to fi idi rẹ mulẹ pe ọti n mu maluu sanra si. ‘’Mo ri fidio naa, amọ ko si imọ ijinlẹ sayẹnsi to fi idi rẹ mulẹ. ‘’Ohun ti a mọ ni pe, maluu to ba jẹun daradaray, to si mu omi daradara, yoo lokun lara, ti yoo si sanra.’’ ‘’Lori iwadii boya ẹni to ba jẹ iru ẹran ti wọn fi ọti bọ naa yoo ni ipalara, dokita naa ni ko si ohun to jọ bẹẹ.’’ O ni ọti naa yoo la ‘’mẹtabolism’’ ara maluu kọja, eleyii ti yoo yọ ohun gbogbo to le wu ninu rẹ, ti eyi yoo si mu ki awọn eniyan to ba jẹ wa ni ailewu. Ọpọlọpọ eniyan kaakiri agbaye lo n jẹ ẹran maluu lati fi ni eroja ‘’protein’’ to n ṣe ara loore, ti ọpọ eniyan to jẹ ẹlẹsin Musulumi si n pa ẹran naa lati fi ṣe ọdun.
Bí ajá bá bù yín jẹ aporó kò ràn án, abẹ́rẹ́ àìsàn dìgbòlugi lòògùn rẹ̀ -Oníṣègùn,Yoruba bọ wọn ni eyin taja fin ba ọmọ rẹ  ṣere oun naa lo fi n bu  u jẹ. Lode oni ta wa yi, awọn eeyan to ni aja layika wọn mọ pe ọmọ aja nikan kọ lo wa ninu ewu eyin aja to n bu eeyan jẹ. Ati olowo rẹ ati awọn ẹlomiran to wa layika ni o ni lati ṣọra gidi lọwọ aja paapa eleyi to ba ni kokoro aisan digbolugi lara. Loni ti o jẹ ayajọ aisan digbolugi lagbaye eyi taa mọ si World Rabies Day, BBC Yoruba kan  si awọn onimọ iṣegun kan nibi ti wọn ti n ṣe ipolongo lori ewu to wa ninu ki aja to ni kokoro digbolugi lara bu eeyan jẹ. Aisan to n ran ka nipa itọ ẹnu ẹranko  tabi ibujẹ ẹranko ni aisan digbolugi jẹ. Ninu awọn ẹranko layika wa ti eeyan ti le ko aisan yi ni aja,adan ati kọlọkọlọ. Lara afihan tabi apẹrẹ aisan yi taa le ri ni pe ara eeyan yoo maa gbona,ori yoo maa fọ,itọ yoo maa da lẹnu rẹ leralera ko si ni laakaye lati mọ nkan to n ṣẹlẹ. Abẹrẹ ajẹsara wa fun aisan yi amọ to ba di pe aja tabi ẹranko mii to ni kokoro yi lara ba bu eeyan jẹ, ile iwosan lo yẹ kẹni naa lọ lae jafira. Ki ni nkan tawọn onimọ iṣegun taa ba pade layajọ aisan digbolugi sọ ni ikilọ paapa fawọn to n foju di aja to ni kokoro aisan yi lara? Ọdọọdun lawọn akọṣẹmọṣẹ dokita to n tọju ẹranko ni Naijiria maa n ṣe iwọde idanilẹkọ ewu to wa ninu aisan digbolugi. Ni ilu Abeokuta la ti ṣalabapade awọn to n ṣe iwọde irufẹ rẹ lọdun 2023. Akọkọ alaye tawọn onimọ iṣegun taa ba pade yi sọ ni pe ki eeyan ni ifura to pọ la ti le mọ boya aja ni kokoro yilara tabi ko ni i. Akọṣẹmọṣẹ dokita to n tọju ẹranko to ba wa sọrọ ninu awọn to n ṣe iwọde ipolongo lori aisan digbolugi Dokita Olusola Adeleye sọ pe ati aja to n ba eeyan ṣere ati eleyi ti kii ba eeyan ṣere lo yẹ ka fura si. Ninu alaye rẹ, o ni aarun digbolugi jẹ eleyi to n pa eeyan. O ni aja to ba n ba eeyan ṣere daada tẹlẹ to si ṣadede bẹrẹ si ni sa fun eeyan, apere leyi jẹ pe o ni kokoro digbolugi lara. Bẹẹ naa lo sọ pe eyi ti kii ba eeyan ṣere to sadede bẹrẹ si ni gbo kaakiri to si foju oro han, iru aja bayi naa ni kokoro digbolugi lara. O ni bi ọrọ ba ti ri bayii, ki eeyan tara pe awọn to n tọju ẹranko lati wa wo iru aja bẹẹ lo kan. Oludari eto itọju fawọn ẹranko Taiwo Jolaoso to pẹlu awọn to ṣe iwọde naa ṣe ikọlu faraalu ni paapa awọn ti aja to ni aisan digbolugi ba bujẹ. Taiwo sọ pe awọn eeyan kii tete ya si itọju fun ẹni ti aja ba bu jẹ. O ni lọpọ igba kokoro yi yo ti wọ wọn lara ki wọn to lọ si ileewosan. ''Bi aja ba ti bu eeyan jẹ, ko fọ oju eegbo yẹn daada ko si lọ si ile iwosan ni kiakia.Tori pe bo ba pẹ ko to lọ si ileewosan,kokoro yẹ le ti de ọpọlọ rẹ'' Ni afikun alaye iru itọju to yẹ ki wọn ṣe bi eeyan ba ri pe aja  bu u jẹ, dokita Olusola Adeleye sọ pe abẹrẹ marun un ọtọọtọ ni eeyan ti aja ba bu jẹ yoo gba. ''Aporo ko pa kokoro to n fa aisan digbolugi.Onitọhun yoo maa gbo bi aja ni to si le gba ibẹ ya were'' Awọn akọṣẹmọṣẹ yi sọ pe anfaani wa lati gba abẹrẹ ajẹsara eleyi to le dena kiko aisan digbolugi ti aja ba bu eeyan jẹ. Wọn sọ pe lawọn aaye ti ijọb ala kalẹ eeyan le lọ gba abẹrẹ yi to si jẹ pe ọfẹ lo ba de. ''Ẹẹkan lọdun lọfẹ ni abẹrẹ yi.Ijọba ti san owo ẹ fun wọn''
Àwọn onímọ̀ Sáyẹ́nsì rí ojú ara tó ń mú ni gbádùn ìbálòpọ́ gan “Clitoris” lára abo Ejò,Awọn onimọ sayẹnsi ti ṣawari pe awọn ejo naa ni ibi oju ara obinrin to n maa n mu ara wa lọna fun ibalopọ eyi tawọn onimọ nipa ibalopọ maa n pe ni “Clitoris”. Eleyi ti bu ẹnu atẹ lu igbagbọ ọlọjọ pipẹ ti awọn eeyan fi ro pe awọn ejo obinrin ko ni oju ara fun ibalopọ. Akọsilẹ iwadii kan to jade l’Ọjọbọ ọsẹ lo ṣafihan aworan bi nnkan ibalopọ ejo obinrin ṣe ri gangan. “Nnkan ọkunrin ejo”, “hemipenes” jẹ ohun wọn ti ṣe iwadii ijinlẹ nipa rẹ fun ọpọlọpọ ọdun. Awọn mii wa bii pe o lẹ mọ ita ara bẹẹ si ni omii wa ninu ara. Amọ oju ara ti ejo obinrin jẹ ohun ti awọn eeyan ti foju fo gẹgẹ bi awọn onimọ ijinlẹ ṣe sọ. “Kii ṣe ohun to pọn dandan pe o le lati ri - ṣugbọn awọn onimọ sayẹnsi ko kọbi ara si wiwa a. “Fabu kan ti wa ri pe nnkan ọmọbinrin wa papọ ni, awọn onimọ sayẹnsi o rii nigba naa ti awọn eeyan naa si n ni igbagbọ pe ninu ki wọn maa fi oju ti ko tọ̀ wo ibalopọ awọ́n ejo. Eyi ni Megan Folwell, onimọ iwadii ijinlẹ sọ. Iwe ti o pawọpọ kọ pẹlu eeyan kan eyi ti wọn ti ṣagbejade rẹ lori iwe iroyin atigbadegba “Royal Society B Journal” lọsẹ yii ri ibi oju ara fun igbadun ibalopọ nibi iru abo ejo. Awọn aṣewadii ni awọn nnkan to korajọ pọ ninu “cltoris” naa aọn bii ohun ti oloyinbo n pe ni “nerves, collagen ati red blood cells” eyi to n ṣiṣẹ ni mẹsan mẹwaa ki nnkan ibalopọ le maa dide. Arabinrin folwell ni oun bẹrẹ si ni ṣe iwadii yii nitori itan ti oun ti ka nipa awọn oju ara ibalpọ Ejo – pe wn ko fi bẹẹ nii rara tabi o ti parẹ bi aye ṣe n yi si,” eyi ko kan ṣaa tẹ mi lọrun gẹgẹ bi ootọ,” o sọ bẹẹ. “Mo mọ pe ọpọ̀lọpọ ẹranko  lo ni “clitoris yii ko wa le mọgbọ́n wa pe ko si ninu gbogbo Ejo.” O ni oun ṣaa ni oun gbudọ yẹ ẹ wo boya nnkan yii wa nibẹ abi Ọlọrun o da a mọ wọn. O kọkọ bẹrẹ ayẹwo rẹ lori Ejo paramọlẹ to ti ku, o si ri “clitoris” – aworan ohun to ri bii ọkan to si tun rẹwa to rọra wa lẹgbẹ ẹya ara oloorun didun ti Ejo ma fi n fa oju ololufẹ mọra. Ikọ̀ arabinrin yii ti wa gbe ayẹwo jade ti wọn ṣe lara oniruuru Ejo ti wọn fi abẹ la ẹda Ejo bii mẹsan to fi mọ Ọka “Carpet Python, Puff Adder ati Cantil Viper.”\nWọn rii pe “clitoris wọn tobi ju ara wọn lọ́ o ṣugbọn gbogbo wọn da yatọ. Gbogbo ohun ti awọn jọ fojusun wo papọ ninu igbeyawo awọn ni ko barawọn mu mọ, ti wọn ni lati tuka. Iwadii ijinlẹ tuntun yii wa faaye gba afikun imọ ijinlẹ nipa ibalopọ laarin awọn Ejo eyi ti o le mẹnu ba igbadun ibalopọ fun abo Ejo. Ṣaaju akoko yii, awọn onimọ sayẹnisi gbagbọ pe nipa ipa ni ibalopọ Ejo fi maa n waye ti akọ Eko yoo fipa lọ mọ abo Ejo lati baa lopọ̀,” Arabinrin Folwell sọ bẹẹ. Eyi jẹ bẹẹ tori pe awọn akọ Ejo maa n fipa ṣe gbogbo nnkan lasiko ibalopọ nigba to jẹ pe awọ́n abo maa n farabalẹ. “Ṣugbọn nisiyii ti a ti mọ pe “clitoris” wa lara abo Ejo, a lee maa boju wo itage, ara didide gẹgẹ ara ọna ti abo Ejo fi n nifẹ si ibalopọ pẹlu akọ.” Bakan naa lo sọrọ nipa ere ifẹ ṣiṣe ṣaaju ibalopọ. Lọpọ igba, akọ Ejo maa n lọ mọ iru abo Ejo nibi ti “clitoris” wa. “Ọpọlọpọ́ ihuwasi lo n fihan pe akọ wa nibẹ lati mu ki ara abo rẹ wa lọna fun ibalopọ́ ni.” Onimọ ijinlẹ mii lori iwadii yii, Ọjọgbọn Kate Sanders ni Fasiti Adelaide sọ pe iwadii ọtun yii ko ba ma jẹ ṣiṣe bi kii ba ṣe ti Arabirin Folwell pẹlu ọgbọn ara ọtọ to mu jade. “Iwadii tuntun yii fihan, idi ti Sayẹnsi ṣe nilo oniruuru eeyan to le ronu jinlẹ lati gbe ọpọlọpọ̀ ọgbọ́n atinuda jade fun ilọsiwaju.
''Allah kìí gba ẹran àgbò Sallah tí wọ́n bá fí owó olè rà '',Onimọ nipa ẹsin Islam, Sheikh Tukur Jangebe ti ni ẹnikẹni to ba ji ẹran agbo gbe lo ni laada lọdọ Allah. Sheikh ọhun sọ eyi lẹyin ti fidio kan ja ranyin lori ẹrọ ayelujara nibi awọn ọkunrin meji kan ti lọ ji ẹran ileya gbe. Awọn ọkunrin mejeeji ọhun ni ọwọ tẹ ti wọn si wa ni panpẹ ọlọpaa. Amọ ninu ọrọ rẹ, onimọ nipa ẹsin Islam naa tako ole jija to si ni Allah kii fun ẹnikẹni to ba ja ole owo tabi nkan miran ni oore kankan. O ni ẹnikẹni to ba ji owo to fi ra agbo fun Sallah n tan ara rẹ jẹ ni ko ni gba oore kankan lati ọwọ Ọlọrun. Bakan naa lo ni ọjọ odun ileya ni wọn pa ẹran Sallah kii ṣe o ku ọjọ kan tabi ni alẹ. Sheikh Tukur Jangebe tun rọ awọn eniyan lati maa ṣe ohun to tọ ni awujọ ki adura wọn ma ba ni idena.  Ileeṣẹ ọlọpaa nipinlẹ Ogun ni ọwọ awọn titẹ ọkunrin afurasi meji ti wọn fi ẹsun kan pe wọn ji ẹran ileya ni ipinlẹ ogun. Ninu atẹjade ti ileeṣẹ ọlọpaa naa fi lede wọn ni Ọjọ Karun, Oṣu Keje yii ni awọn fi panpẹ ọba mu Adetunji Alagbe ati Opeyemi Ogunlokun lori ẹsun pe wọn ji ẹran agbo ileya. Awọn wọnyii ni wọn fi panpẹ mu ni agbegbe Ogijo lẹyin ti arakunrin Sodiq Abolore salaye bi wọn ṣe ji ẹran ọhun gbe lọ. Sodiq ni oun sun ni oun gbọ ẹsẹ girigiri ni nkan bi aago meje oru ti oun si wo oju ferese oun. Lẹyin naa lo ripe ilẹkun onirin ti o de oju ọna ti oun gbe ẹran agbo ọdun Salah ọhun si ti ja lulẹ. Eleyii mu ki o jade sita to si ni ẹran agbo to ra ni 120,000 naira pe ko si nibẹ mọ, to si bẹrẹ si ni wa kaakiri. Asiko to n wa kaakiri naa lo ni awọn ọkunrin mẹta ti wọn n fi tipatipa ti ẹran agbo si inu ọkọ Mazda ti wọn wa gunlẹ. Kete ni o fi igbe bọ ẹnu ti wọn sipe ọlọpaa, wọn ri meji mu ninu awọn mẹta naa pẹlu ẹran ileya ọhun, amọ ẹyọkan ninu wọn salọ. Kọmisọnna ọlọpaa nipinlẹ Ogun, Lanre Bankole ni awọn mejeeji ti ọwọ tẹ naa ti wa ni panpẹ ọlọpaa bayii, ti iwadii si ti bẹrẹ ki wọn to gbe wọn lọ si ile ejo.
"Ẹ̀ṣọ́ ààbò kó sí gbaga ọlọ́pàá torí ó pa ajá ní Lekki, Eko,“Mo ń ṣàárò bí ajá mi, Roxie ṣe máa ń fò lémi. Orí bẹ́ẹ̀dì kan ni èmi àti Roxie máa ń sùn, mo ṣàárò rẹ̀ gidi gan.” Ohun tí Okoli Esther bá BBC Pidgin sọ nìyí lórí ìfaǹfà tó wáyé láàárín òun àtàwọn aláṣẹ ibùgbé tí ẹ̀gbọ́n rẹ̀ ń gbé lẹ́yìn tí wọ́n pa ajá rẹ̀ kan tó ń jẹ́ Roxie. Ní ọjọ́ Kejìlélógún oṣù Kẹta ni orí ayélujára Twitter ń gbóná janjan nígbà tí ènìyàn kan fi ìròyìn léde pé àwọn aláṣẹ ibùgbé àwọn pa ajá òun. Fídíò tó wà lórí ayélujára ṣàfihàn àwọn ìgbà tí Esther àti ajé rẹ̀, Roxie lò papọ̀ àti ìgbà tó ń kú lọ lẹ́yìn tí wọ́n yìbọn fún un lọ́rùn. Fídíò náà tún ṣàfihàn bí wọ́n ṣe sọ Roxie sínú àpò lẹ́yìn tó kú tán. Esther ṣàlàyé fún BBC pé Roxie jẹ́ ẹ̀yà ajá American Bully tí òun gbé lọ sílé ẹ̀gbọ́n òun nígbà tí ajá òun mìíràn ìyẹn Lhasa Apso bímọ. Ó ní inú ọgbà Cooperative Villa Estate, Badore, Ajah ní ìpínlẹ̀ Eko ni ẹ̀gbọ́n òun ń gbé tí òun sì gbé ajá náà lọ síbẹ̀ láti fún èyí tó ṣẹ̀ṣẹ̀ bímọ láyè. Esther ní ogúnjọ́ oṣù Kẹta ni ẹ̀gbọ́n òun, Okoli Vincent fẹ́ jáde nílé láti máa lọ síbi iṣẹ́ ní nǹkan bíi aago mẹ́rin ìdàjí ṣùgbọ́n tó ṣe àkíyèsí pé kò sí Roxie nínú ilé rẹ̀. Ó ní ìgbà àkọ́kọ́ tí Roxie yóò ṣìnà ilé nìyí tí irú rẹ̀ kò sì wáyé rí. “Roxie rí ilé tó wà ní ṣíṣí sílẹ̀ tó sì wọ ibẹ̀ lọ láti sùn tí ẹ̀gbọ́n òun sì ti ń wa káàkiri gbogbo inú ọgbà tí kò rí i.” “Nígbà tí ẹ̀gbọ́n kò rí Roxie ló lọ sí ọ̀dọ́ àwọn ẹ̀ṣọ́ ààbò tó ń ṣọ géètì inú “estate” wọn láti lọ fi ẹjọ́ sùn àti wí pé tí wọ́n bá bá òun rí ajá náà kí wọ́n kàn sí òun.” “Ẹ̀gbọ́n tún padà lọ fún ìgbà kejì láti le jẹ́ kí àwọn ẹ̀ṣọ́ ààbò náà mọ̀ wí pé òun kò rí ajá náà tí wọ́n sì sọ fú un pé tí àwọn bá ti rí ajá náà ni àwọn máa kàn sí i.” Esther tẹ̀síwájú pé ní nǹkan bíi aago mẹ́wàá òwúrọ̀ ni wọ́n pe ẹ̀gbọ́n òun pé àwọn ti rí ajá náà ""àmọ́ wọn ò jẹ́ kí ẹ̀gbọ́n mi wọlé nígbà tó dé ibẹ̀."" Ó ní wọ́n sọ fún ẹ̀gbọ́n òun pé àwọn máa pa ajá náà nítorí òfin ọgbà àwọn ni pé ajá tó bá ti ń rìn régberègbe nínú ọgbà àwọn pípa ni àwọn máa ń pa wọ́n. “Ẹ̀gbọ́n mi sọ fún wọn pé kìí ṣe wí pé ajá náà rìn régberègbe, ó kàn ṣìnà ilé ni àti pé tí wọ́n bá fẹ́ kí òun san owó ìtanràn, òun ti ṣetán láti fún wọn.” Ó ní Vincent sọ fún àwọn ẹ̀ṣọ́ ààbò náà pé tó bá jẹ́ wí pé kí òun gbé ajá náà kúrò nínú ọgbà òun ṣetán àmọ́ kí wọ́n jọ̀ọ́ kí wọ́n má pa ajá náà ṣùgbọ́n wọ́n kọ̀ jálẹ̀. Esther fi kún un pé àwọn tó ni ilé tí Roxie sùn sí mọ́júmọ́ náà lé ẹ̀gbọ́n òun kúrò níwájú ilé wọn nítorí àwọn kò lè jáde láti ìgbà tí àwọn ti jí bá ajá lẹ́nu ọ̀nà ilé àwọn. “Kìí ṣe wí pé ajá náà ṣe ìkọlù sí ẹnikẹ́ni, ẹ̀yìn ilé generator gan ló sùn sí nítorí ẹ̀rù ń bà á nígbà tó rí àwọn ènìyàn pẹ̀lú ìbọn lọ́wọ́."" “Nígbà tí ẹ̀gbọ́n bẹ̀ wọ́n títí, wọ́n ní kó pe olórí àwọn ẹ̀ṣọ́ ààbò, olórí àwọn ẹ̀ṣọ́ ààbò ní kó pe alága ọgbà àmọ́ nígbà tó pe onítọ̀hún ìyẹn ní òfin àwọn ni.” “Wọ́n sọ wí pé ajá mi ni ajá kẹfà tí àwọn máa pa fún irúfẹ́ nǹkan báyìí tí wọ́n sì yìbọn fún un ní ọrùn ní ẹ̀ẹ̀mẹta.” Esther ní Roxie gbìyànjú láti sáré lọ bá Vincent nígbà tó gbọ́ ohùn rẹ̀ níta géètì àmọ́ àwọn ènìyàn náà ń pariwo mọ́ ẹ̀gbọ́n òun láti kúrò ní ẹnu géètì tó wà. Esther ní òun àti ẹ̀gbọ́n òun lọ fi ẹjọ́ sùn ní àgọ́ ọlọ́pàá Langbasa tí wọ́n sì nawọ́ gán olórí àwọn ẹ̀ṣọ́ tó yìbọn pa Roxie. Ó ní nígbà tí àwọn bèèrè fún òkú Roxie, wọ́n sọ wí pé àwọn ti jù ú sínú odò nígbà tí àwọn kọ̀ láti gbà á lọ́wọ́ àwọn. Ó ní àwọn ti ń gbìyànjú láti gbé ẹjọ́ náà lọ sí Panti àmọ́ àwọn ọlọ́pàá ti jẹ́ kó yé àwọn pé ọjọ́ Ajé, ọjọ́ Kẹtàdínlọ́gbọ̀n ni èyí tó le wáyé. Alága àwọn olùgbé Cooperative Villa Estate, Tokunbo Olugbenga nígbà tí òun náà ń bá BBC sọ̀rọ̀ ní ọdún 2022 ni gbogbo àwọn olùgbé inú ọgbà náà ti fẹnukò láti máa pa ajá tó ń rìn régberègbe. Olugbenga ní èyí kò ṣẹ̀yìn bí ajá ṣe máa ń sán ọ̀pọ̀lọpọ̀ ènìyàn ní agbègbè náà tó sì ti ń di lemọ́lemọ́. Alága náà ni kìí ṣe òfin tí òun dá ṣe lọ́wọ́ ara òun ni òfin náà bíkòṣe ìfẹnukò gbogbo àwọn lati le dá ààbò bo àwọn tọ ń gbé nínú ọgbà náà. Ó ní nǹkan bíi aago méje àbọ̀ òwúrọ̀ ọjọ́ Ajé tó kójá yìí ni òun gba ìpè láti ọ̀dọ̀ ẹni tó nilé tí Roxie wọ̀ pé ajá kan wá ṣe ìkọlù sí àwọn ẹbí òun. “Mo pé àwọn ẹ̀ṣọ́ ààbò láti lọ síbẹ̀ láti lọ wo nǹkan tó ń ṣẹlẹ̀ ṣùgbọ́n ẹni náà kàn ń fi fóònù dààmú mi títí mo fi lọ síbẹ̀.” “Nígbà tí èmi náà ma dé ibẹ̀ mi ò lè wọ ilé nítorí Roxie kàn ń rìn lọ rìn bọ̀ níwájú ilé àwọn ẹni náà, tí wọ́n ń yọjú lójú wíńdò.” Ó ní nítorí Vincent wá láti sọ wí pé òun ni òun ni ajá kò túmọ̀ sí pé àwọn kò ní pa ajá náà nítorí òfin ọgbà àwọn ni àwọn máa tẹ̀lé. Agbẹnusọ ọlọ́pàá Eko, Benjamin Hundeyin ní ìwádìí ti bẹ̀rẹ̀ lórí ìṣẹ̀lẹ̀ náà. Kò sí òfin kan pàtó tó wà fún ìgbáyégbádùn àwọn ẹranko ní Nàìjíríà. Ẹ̀wẹ̀, abala 495 ìwé òfin ọ̀daràn ìyẹn Nigerian Criminal Code Act korò ojú sí híhu ìwà àìdáa s'áwọn ẹranko. Òfin náà làá kalẹ̀ pé ẹnikẹ́ni tó bá hu ìwà ipá sí ẹranko le fi ẹ̀wọ̀n oṣù mẹ́fà gbára tàbí kó san owó ìtanràn ẹgbẹ̀rún lọ́nà àádọ́ta náírà tàbí kó fi méjéèjì gbára."
"Sleeping with Dogs: Iléeṣẹ́ Ọlọ́pàá Naijiria ń wá àwọn obìnrin tó ní ìbálòpọ̀ pẹ̀lú ajá, àtàwọn tó ni ajá náà,Ileeṣẹ ọlọpaa Naijiria tun ti sọ ohun tuntun mii nipa awọn eeyan kan ti wọn sọ pe awọn n ba aja ni ibalopọ. Agbẹnusọ ileeṣẹ naa ni Naijiria, Muyiwa Adejobi sọ fun awọn akọroyin niluu Abuja pe yatọ si awọn to n ba aja lopọ, awọn yoo tun fi ṣikun ofin mu awọn to ni aja to n ba awọn eeyan naa lopọ. O ni ""A oo ṣe ọfintoto awọn ti aja wọn n ba eeyan lopọ, wọn si jiya to tọ labẹ ofin."" ""Awọn to aja to n ba obinrin lopọ ni lati wa sọ tẹnu wọn ni agọ wa."" ""Biba ẹranko ni ibalopọ jẹ ẹṣẹ to ni ijiya labẹ ofin, a ko si fọwọ si irufẹ iwa bẹẹ."" ""Laipẹ, lai jina, a oo fi ṣikun ofin mu awọn obinrin atawọn mii to n ba aja tabi awọn ẹranko mii lopọ."" Ti ẹ ko ba gbagbẹ, ṣaaju ni fidio kan ti kọkọ gbode loju opo Twitter, nibi ti obinrin kan ti n ba aja lopọ, eyii to mu ọpọ eeyan maa sọrọ nipa iṣẹlẹ naa pẹlu ami #doggy lori ikanni ọhun. Lẹyin ọjọ bii meji si asiko naa ni ọdọbinrin kan sọ loju opo TikTck rẹ pe lootọ ni oun ba aja lopọ amọ kii ṣe nnkan bababara nitori aye n ṣeruẹ. Amọ lẹyin wakati diẹ ti fidio naa milẹ titi ni ọdọbinrin naa tun yi ohun pada, to si sọ pe oun ko ba aja lopọ, ati pe oun ko fọwọ si irufẹ iwa bẹẹ. O ni eremọde lasan ni oun fi ọrọ naa ṣe, koda, o ni ọrẹkunrin oun ti kọ oun silẹ nitori apara ọhun. Lẹyin naa ni ileeṣẹ ọlọpaa sọ pe awọn n wa ọdọbirin naa lati wa sọ tẹnu rẹ, yala apara lasan lo n ṣe tabi bẹẹ kọ. Wayi o, ọlọpaa ti wa ni ati obirin to n ba aja lopọ ati ẹni to ni aja naa ni wọn yoo jọ foju wina ofin bayii. Ki lo ti ṣẹlẹ sẹyin? Ileeṣẹ ọlọpaa ni Naijiria ti ni ẹnikẹni to ba mọ awọn obinrin to n ba aja lopọ, ki wọn kan si awọn. Eyi ko ṣẹyin awuyewuye to ṣuyọ lẹyin fidio to n ja ranyin lori ayelujara nibi ti awọn obinrin ti n ba aja lopọ. Bi o tilẹ jẹpe ọkan lara awọn obinrin to ni oun ba aja sun, tun jade pe ọrọ ko ri bẹẹ mọ nitori ere ni oun ṣe. Amọ, Agbẹnusọ fun ileeṣẹ ọlọpaa ni Naijiria, Muyiwa Adejobi ni iru ihuwasi yii ko tọ ni awujọ eniyan. 'Mo bá ajá ní ìbálòpọ̀ nítorí ₦1.4m', ka ǹkan tí òfin Nàìjíríà ṣọ nípa ìwà yìí Wo ohun tí ọlọ́pàá sọ nípa 'Charlie', ajá tó gé kórópọ̀n akẹ́kọ̀ọ́ fásitì AAUA jẹ l'Ondo Bí Àjá ṣe bu ǹkan ọmọkùnrin èèyàn kan jẹ ní Calabar Ìkúnlẹ̀ Abiyamọ ò! Ajá mẹwàá yà ọmọ ọdún méjì jẹ ní Anambra ''Iwa ti ko tọ si awọn ọmọ eniyan ni awọn obinrin yin n wu, ti wọn si n fi si ori ẹrọ ayelujara''. ''Nitori naa a n rọ awọn eniyan lati fi iroyin lede ti wọn ba mọ nipa awọn obinrin yii''. Alaafin Oyo tuntun yóò gorí ìtẹ́ láìpẹ́ - Makinde Ṣé fífi omi gbóná jó ojú ara lẹ́yìn ìbímọ ní anfààní fún obìnrin? Owó ńlá ti fẹ́ ṣe mí léṣe ní London o! Ẹ wá wo bí mo ṣe ń jayé orí mi bíi skódà - Portable ''A gbọdọ wa wọn jade, ki wọn si fi oju wina ofin.'' Bakan naa ni awọn eniyan n fi ero wọn han lori ẹrọ ayelujara lori iṣẹlẹ yii. Ọkan lara awọn to fi ero rẹ han ni Kemi Olounloyo to ni awọn obinrin ti wọn n ba aja lọpọ ko mo ̣wi pe awọn ọlọla wọn yii n lọ wọn fun oogun owo. Ninu atẹjade loju opo Facebook, ni kii ṣe fun fiimu ibalopọ ni awọn eniyan ṣe n ba aja lọpọ, amọ o ni awọn olowo ati ọlọla yii ma n fun wọn ni miliọnu meji Naira lati ba aja lo fun oogun owo. ''Lẹyin naa Wọn ma pa aja yii, ti eyi yoo si jẹ ki wọn ni owo si ju tẹlẹ lọ'' ''Bakan naa ni awọn obinrin yoo tun ko aimọ ara wọn ba awọn ọkunrin yii.'' ''Praise Aniekwe ni  yii ti ọpọlọpọ ọkunrin ko ni ilọsiwaju mo nitori awọn ti wọn ti ba lọpọ.'' ''O parọwa si awọn ọkunrin lati ṣọ ara wọn ni asiko yii, ki wọn si jẹ ki nkan ti wọn ni tẹ wọn lọrun.'' Grace Taigbenu ni aye yi ti wọ si ẹgbẹ kan o nitori o buru jai pe iru nkan bayii n waye lorilẹede Naijiria."
Uganda researcher killed: Ramirez Amaya Sebastian dèrò ọ̀run lẹ́yìn ti erin kan kọlùú ni agbègbè Kibale,Erin kọlu Amaya Sebastian, àgbà ọ̀jẹ́ ọjọ́gbọ́n nínú isẹ́ ìwádìí kan, ikú ló padà já sí Agba ọ̀jẹ̀ onimo sayensi Ramirez Amaya Sebastian dero ọ̀run ni Uganda. Ramirez Amaya Sebastian ni awon alase to n mojuto igbo lorile ede Uganda fi ikede sita nipa re leyin to jade laye. Bawo ni ọ̀rọ̀ se sele? Uganda Wild life Authority, (UWA) fi atejade sita nipa oọ́gbon onise iwadii Ramirez Amaya Sebastian to wa lati Fasiti kan ni orile-ede America. Won ni o ti n se ise iwadii naa lo lati igba die ni igbo oba kan ni agbegbe Kibale pelu oluranlọ́wọ́ rẹ̀. UWA so pe laipe ni won salabapade erin kan to da duro ninu igbo Oba naa ni eyi to si kolu awon mejeeji. Agbenuso UWA, Bashir Hangi salaye pw erin naa tele Sebastian to si tẹ̀ẹ́ mọ́lẹ̀  ni eyi to je ki ọjọ̀gbọ̀n naa di ero ọ̀run. Awon alase Uganda ni pe ikolu erin si Sebastian yii ni Kibale ni igba akọ́kọ́ ti eyi yoo sele ni Igbo Oba naa laarin aadota odun seyin. Kini o ti sele seyin nipa iru isele bayii? Ninu osu kinni odun yii ni arinrinajo kan lati orile-ede Saudi Arabia naa kagbako erin kan. Agbegbe Murchison to je igbo Oba omiran ni oeilre ede Uganda ni eyi ti sele. Leyin ti erin naa te arinrinajo Saudi yii mole tan ni oun naa dero ọ̀run. O pade erin yii lasiko to fi awon akegbe rẹ̀ ti wan jọ́ n rinrinajo afẹ́ silẹ ninu ọkọ̀ ti gbogbo wọ́n jọ wa.
"Lady sleeping with dog update: Obìnrín tó bá ajá ní ìbálòpọ̀, kíni ọlọ́pàá sọ nípa ìròyìn ikú rẹ̀ tó gbòde,Iroyin to gbode laipẹ yi pe arabinrin kan ni Ibalopọ pẹlu aja tun ti gba ọna mii yọ bayi. Ohun taa tun gbọ ti o n mu awuyewuye wa sí ní pe arabinrin naa ti dagbere faye lẹyin iṣẹlẹ naa. Ileesẹ ọlọpaa n'ipinlẹ Eko naa gbọ nipa iroyin yi ti wọn si ti fesi pe ko si ootọ ninu iroyin yi. Bóo bá ma ń la ẹnu kalẹ̀ lójú oorun, wo ìpèníjà tí o lè ní Alukoro ọlọpaa ni Eko Benjamin Hundeyin fi ọrọ yi lede ninu atẹjade kan to si ṣe alaye lori ohun ti iwadii awọn gbe jade. Hundeyin ni nigba t'awọn gbọ nipa iroyin to sọ pe arabinrin naa ku nipasẹ kiko aisan latara Ibalopọ pẹlu aja, awọn kan si arakunrin to gbe iroyin yi si'ta ninu iwe iroyin Independent Newspapers. Gẹgẹ bo ṣe salaye, arakunrin Kayode Ajiboye ni lootọ loun gbe iroyin jade nipa iku arabinrin naa ṣugbọn oun naa kan gbe iroyin naa loju opo mi ni lalai ṣe iwadii to yẹ.Iléeṣẹ́ Ọlọ́pàá ti sọ ìgbésẹ̀ tuntun tí wọ́n fẹ́ gbé nípa ẹ̀sùn àwọn tó ń ní ìbálòpọ̀ pẹ̀lú ajá ""Yatọ sí pe arakunrin yi kọ lo ni ọrọ to gbe jade yi ko bikita lati ṣe iwadii ọfintoto lori ọrọ yi. Tori naa, o fi ara rẹ sí ipo biba wọn Pin iroyin ofege lawujọ."" O tẹsiwaju pe iwa to hu yi fihan pe o ṣeéṣe ki o maa lẹdi apo pẹlu arabinrin naa lati sa mọ awọn agbofinro lọwọ. Bi a ko ba gbagbe ileesẹ ọlọpaa Eko n ṣe iwadii lori arabinrin yi ti wọn sì ni àwọn n wa lati wa sọ tẹnu rẹ lori iwa to hu ni itako si ofin Naijiria. Ofin yi ni eleyi to lodi sí kí eeyan mọọmọ ni Ibalopọ pẹlu ẹranko. Yala ajá tàbí ẹranko mìíràn ofin Naijiria fi ijiya ẹwọn ọdun mẹrinla le'lẹ fun ẹnikẹni tó bá ni Ibalopọ pẹlu ẹranko. Lawujọ Naijiria lóde oni, awọn onwoye ni eyi to sunmọ òtítọ ni pé àwọn tó n ba ẹranko ni Ibalopọ n ṣe bẹ nitori pe ki wọn fi ṣe oogun owo. Iru ihuwasi sí yi ni ìpalára fun ẹni to ba n ṣé iru rẹ nitori pé wọn lè ko aisan oríṣi nipa Ibalopọ pẹlu ẹranko."
"Dangerous Animal: Ẹ wo àwọn ajá mẹ́wà tó máa ń hùwà ipá tí ẹ kò gbọdọ̀ sìn nílé,Aja yẹ ko jẹ ọrẹ fun awọn to fẹran rẹ, amọ awọn aja kan wa to le se ipalara fun awọn eniyan to ba n sin wọn. Awọn aja miran wa ti wọn ma n hu iwa ipa , ti wọn si le e bu eniyan jẹ nigbakuugba to ba wu wọn eyi to jẹ ewu nla. O pọn dandan ki eniyan mọ iru ẹya aja ti a lee sin ninu ile lati le daabo bo awọn to wa ni agbegbe naa. À ń wá àwọn tó ń ní ìbálòpọ̀ pẹ̀lú ajá, ẹ kàn sí wa tí ẹ bá mọ̀ wọ́n - ọlọ́pàá Naijiria 'Mo bá ajá ní ìbálòpọ̀ nítorí ₦1.4m', ka ǹkan tí òfin Nàìjíríà ṣọ nípa ìwà yìí Iléeṣẹ́ ọlọ́pàá fi ṣìkún òfin mú ""Paracetamol"" ní ìpínlẹ̀ Ogun Èèyàn méjì ti kú, ọ̀pọ̀ àwọn míì dèrò ilé ìwòsàn níbi ilé alájà mẹ́ta tó dàwó ní Ebute-meta Ẹ wọ orukọ awọn aja ti ẹ gbọdọ yẹra fun: O jẹ ẹya aja ti yoo le eniyan lere nitori bi o se tobi to, ẹrujẹjẹ ni, to si le pa eniyan. Aja yii ma n pa awọn aja kekeke to ba sun mọ. O ma n wuwa ipa, o si ma n tobi, awọn ọlọpaa ma n lọ wọn fun isẹ wọn. Ẹya aja yii naa jẹ eyi to wọpọ laarin awọn eniyan, amọ to loro lara pupọ ju. Ẹnikẹni ti ko ba kọ aja yii daadaa, o le e lugbadi ipalara lati ọwọ aja yii. Dídi ọlọ́là nínú eré Tíátà kò jọ ọ́ fún àwa kan, ìdí rèé - Kunle Afod Owó ńlá ti fẹ́ ṣe mí léṣe ní London o! Ẹ wá wo bí mo ṣe ń jayé orí mi bíi skódà - Portable Ṣé fífi omi gbóná jó ojú ara lẹ́yìn ìbímọ ní anfààní fún obìnrin? Pitbulls lo buru ju ninu gbogbo aja ti eniyan ko gbọdọ gbe sile, ti o si ti pa ọpọlọpọ eniyan kaakiri agbaye. nitori naa ni won se gbegile rira aja yii lai gba asẹ ijọba. Irufẹ aja yii jẹ aja to le lati kọ lẹkọ, ti o si ma n wuwa ipa, nitori naa wọn ma n lo lọpọ igba fun aja ti wọn ma fi n ja ni. Eyi jẹ aja ti ko buru pupọ, amọ o jẹ aja to gboju, ti eniyan gbọdọ kọ ni ẹkọ. Ohun naa jẹ aja ti kii ja kikankikan, amọ ọpọlọ rẹ pe, nitori naa wọn ki n tete tẹle ohun ti olowo wọn ba sọ fun wọn. O jẹ aja to tobi to si ma n jẹ ibẹru fun awọn eniyan, ti wọn ko ba kọ aja naa daadaa, o le se ipalara fun wọn. Gẹgẹ bi a se mọ wi pe awọn aja wa lati ara ikooko, amọ awọn eniyan kan si n gbe aja gun ẹya ikooko, eleyii ti o mu won buru si. Orilẹede Amerika tilẹ ti fofin de e ki enikeni ma sin iru aja bẹẹ nitori o ti pa, o kere tan, eniyan merindinlogun lorileede naa. O jẹ ẹya aja to fẹ̀ran olowo wọn, ti o si ma n kọju ija si ẹnikẹni to ba gbẹna woju olowo rẹ."
Wo ọ̀bítíbitì owó tí ìlú Florida ń san fáwọn obìnrin tó ń dọdẹ ejòlá,Ọdẹ ejola ni orukọ ti ọpọ mọ Amy Siewe si ti a si ri nibi to ti n dẹ ọdẹ ejola kan to gun ni iwọn bata ogun to n wa ohun ti yoo gbe hanu. Lasiko ti yinyin ba n rọ lati sanmọ, oju ọsan ni Amy a maa fi wa awọn ejola yii. Amọ bo ba di igba ooru, alẹ ni asiko to yan laayo lati maa fi dẹ ọdẹ ejola rẹ. Iṣẹ to yan laayo yii kii ṣe tori ki o ba ni iwuri pe oun lepa awọn afayafa wọnyi bi kii ṣe pe ko fi daabo bo ayika. Laarin ibẹrẹ ọdun 1990 ni wọn kọkọ gbe awọn ejola wa lai ilu Burma gẹgẹ bi nkan ọsin lọpọ  idile. Larin ọdun 1996 si 2000, onka iye awọn ejo wọnyi to ti wọ ilẹ America ti  sunm ẹgbẹrun mọkandinlọgọrun. Pupọ awọn ejo yi lo rapala wọ inu igbo nibi ti won a ti maa ri oriṣi ounjẹ bi ekute jẹ. Siewe sọ pe eeyan kan le maa wa ọkọ lọ ko si ṣe alabapade awọn ejo wọnyi lairotẹlẹ. Kete to ba ti foju kan wọn, Siewe yoo bọ silẹ ninu ọkọ rẹ ti yoo si gba ori ejo naa mu. Ati ohun ati awọn to n ba ṣiṣẹ yi, won a maa wa ninu ewu pe awọn ejo yi le fi yin ha wọn ṣugbọn wọn kii ṣe ejo to loro to le pa eeyan. Siewe nifẹ si iṣẹ yi to si ni igbakugba toun ba ri ejo kankan mu , ayipada nla lo n mu ba ayika . Ọdun mẹrin ni Siewe ti n ṣiṣẹ gẹgẹ bi ẹni to n ba wọn gbe awọn ejola kuro ninu omi to wa layika Guusu Florida. Owo wakati wakati lo n gba ti iṣiro rẹ si jẹ bi $13 (£10.22) si  $18 (£14.15). Ibi to ba ti n ṣiṣe ati iye wakati to lo ni yoo tọka iye owo ti yoo mu lọ sile. To ba mu ejola ti ko to iwọn ẹṣẹ bata mẹrin, yoo gba aadọta dọla. Yoo si tun gba dọla marundinlọgun ni isiro odiwọn ẹsẹ bata kọọkan ejo to ba ri mu. To ba tun wa sawari isa ejola ti ejola wa nibẹ, wọn yoo san igba dọla fun. E o ri pe obitibiti owo lo n gba lori iṣẹ to n ṣe yi! Tori pe awọn ejola jẹ ẹrankọ ti ofin de, awọn eeyan ko le gbe wọn sinu ọkọ laaye. Awọn to n mu ejola ni Florida ti gba idanilẹkọ to peye nipa fifi oriṣi ibọn  lati fi pa ejola naa. Eto ejola mimu yi ti wọn gbe kalẹ lọdun 2017 ti ja si pe wọn ti pa to ejola to sunmọ ẹgbẹrun mẹjọ. Pupọ awọn ejola yi gun niwọn ti ko to iwọn ẹsẹ bata mẹrin botilẹ jẹ wi pe wọn ri awọn mẹtadinlogun kan mu ti wọn gun to iwọn ẹsẹ bata mẹtadinlogun ati mẹrindinlogun. Owo mii tun wa ti Siewe a maa pa sapo nipa tita awọ ejo wọnyii. Amọ o pada ri wipe awọn arinrinajo inaju a maa san owo to ju bẹẹ lọ to ba mu wọn rinrin ọdẹ ejola. Fun idi eyi, a le ka kun awọn eeyan diẹ to ṣe pe idi ejola yi ni owo rẹ sodo mọ. Igbagbọ ni pe awọn to n ṣowo eranko lo kọkọ ko awọn ejola Burma yi wa si ibudo omi Florida. Awọn ejola wọnyi taaye ti gba a maa tobi ti wọn a si maa gun ni iwọn ẹsẹ bata mejidinlogun. Ohun ti wọn n jẹ pọ nibi ti wọn wa yi to si jẹ nkan to n mu ki wọn maa tobi gidi gaan. ''Mike Kirkland to jẹ ọga onimọ nipa itọju ayika sọ pe awọn ejola yi n ṣe akoba nipa jijẹ awọn ẹranko kekeeke miran to wa ni ayika wọn. Mike lagbatẹru eto ti wọn gbe kalẹ lati mu adinku ba iye awọn ejola to wa lyika Florida yii. Kirkland sọ pe adinku ida  90-95% ti ba iye  awọn eranko bi ẹmọ ati okete to wa i ayika nitori bawọn ejola ṣe pọ ni agbegbe yii lati igba ti wọn bẹrẹ si ni ko aọn ejola yi wa sibẹ. Iwadii kan fihan pe adinku ba iye awọn ẹranko kan bi ehoro ti wọn ko ri mọ layika naa. ''Ni nkan bi ogun ọdun ṣeyin, witiwiti lawọn ẹranko yi maa n ṣere layika yi mọ o ti di inira bayii lati ri agbọnrin,igala tabi ehoro nibi yii.Wọn ti jẹ gbogbo wọn tan'' Lati fidi ọrọ yi mulẹ, Kikland ṣafihan fọnran fidio kan nibi ti ejola kan ti fun ọoni kan lẹmi pa  lọdun 2017. Nigba ti wọn ṣe agbekalẹ eto yi wọn faaye gba awọn ọdẹ ejola yi lati maa wa wọn kaakiri gbogbo agbegbe ti wọn le wa. Oṣu mẹta ni wọn lero lati kọkọ fi ṣeto yi amọ bayi o ti pe odindi ọdun mẹjo ti wọn ti wa lẹnu rẹ. Wwọn ti gba ilọpo meji iye awọn oṣiṣẹ ti wọn fi bẹrẹ eto naa. Lọwọlọwọ bayii awọn oṣiṣẹ aadọta lo n ṣiṣẹ labẹ eto ti Kirkland gbe kalẹ yi. Wọn si tan kaakiri agbegbe mẹsan to kaari ipinlẹ ati ilẹ to jẹ ti ijọba apapọ. Lati igba ti wọn ti ṣe agbekalẹ rẹ eto yi ti ribi mu awọn ejola 8,565 kaakiri i[pinlẹ naa.
"Àlàyé rèé lórí bí ogójì Ọ̀ọ̀ni ṣe ṣekúpa olórí ẹgbẹ́ àwọn àgbẹ̀,Ọkan lara agbẹ to n sin ọọni lo ti ri iku he lẹyin ti awọn ọọni to to ogoji níye pin si wẹwẹ lẹyin to subu sinu ibi tí wọn ko wọn si. Luan Nam, ẹni ọdun mejilelaadọrin ni o n gbinyanju lati mu ọkan lara awọn ẹranko naa to n yẹ ẹyin lọwọ kuro ninu a amọ nigba ọkan lara awọn ọọni fi ẹnu fa igi to mu lọwọ wọ inu ahamọ. ""Awọn ọọni yooku sure sì, ti wọn si ṣekupa "" Agbẹnusọ  Ileeṣẹ Ọlọpaa, Mey Sarvy sọ fun ileeṣẹ iroyin AFP. Iṣẹlẹ naa waye niluu Diem Reap lọjọ Ẹti. Sarvy ni awọn sawari oku ọkùnrin pẹlu awọn ọọni, ti wọn si ti jẹ ọkan lara apa rẹ Oloogbe naa lo jẹ Aarẹ fun awọn agbẹ to n sin Ọọni. Wọn n sin awọn ẹranko fun ẹyin ati fún jíjẹ ni ilẹ Asia. Irufẹ iṣẹlẹ naa waye lọdun 2019 ni agbegbe nigba ti ọọni kọlu ọmọ ọdun méjì kan, ti wọn si ṣekupa Saaju ninu oṣu karun un, awọn alasẹ bin ẹya ara ọmọ orilẹede Australia to sọnu lasiko to tẹlẹ awọn ọrẹ rẹ lọ pa ẹja lẹnu Ọọni. Wọn rí Kevin Darmody lẹnu Kennedy Bend, to jẹ ilumọka Ọọni  ni agbegbe ariwa Queensland lọjọ Satide. Lẹyin tí wọn wa fun ọjọ meji, awọn Ọlọpaa ri ẹya ara rẹ lẹyin ti wọn ṣekupa ọọni nla meji. Darmody lo jẹ agba ọjẹ pẹjapẹja, to si tun jẹ ilumọka ni agbegbe Cape York. Wọn yinbọn lu ọọni meji naa lati ọ kan tí wọn ti rí wọn. Awọn alasẹ ni ẹnu ọkan lara wọn ní wọn ti rí ẹya ara eeyan sugbọn awọn onimọ nípa imọ ẹranko mejeeji ni. Pẹjapẹja to wa pẹlu Darmody lasiko naa ni ariwo nìkan ni oun gbọ sugbọn nigba ti oun yoo de bẹ, bata nikan ni oun rí. ""Mo sare lọ sí bẹ sugbọn nko ri nkankan  lẹyin bata rẹ tí mo ri lẹgbẹ odo "" Ọrẹ John Peiti sọ fun Cape York Weekly. Ọọni tí ṣekupa Pasitọ kan to lọ ṣe ìrìbọmi fun awọn ọmọlẹyin rẹ lẹgbẹ odo kan ni apa ariwa lọdun 2018. Ileeṣẹ Ọlọpaa ati awọn eeyan to n gbe ni agbegbe naa fidi iṣẹlẹ naa mulẹ fún BBC Amharic. O to ọgọrin eeyan to n ṣe ìrìbọmi lasiko  Pasitọ Docho Eshete da gbere fun aye lowurọ ọjọ Aiku ni bi odo kan ni ilu Arba Minch ni Merkeb Tabya. ""O se ìrìbọmi fun ẹni akọkọ, ẹni keji. Lati ibi a ko mọ ni ọọni naa ti jáde to si bu Pasitọ so "" Ketema Kairo to n gbe ni agbegbe naa so fun BBC O ni awọn pẹjapẹja ati awọn Ọlọpaa gbinyanju lati dola ẹmi Pasitọ naa sugbọn wọn ko ri ṣe, Eiwnetu Kanko sọ ""Oku rẹ nìkan wọn ri, wọn ko ri ẹmi rẹ dola."" Eiwnetu fikun."
"Freedom Jacob Caesar: Ìdí tí mo fi ń sin ẹkùn méjì bí ẹran ọ̀sín nínu ilé mi rèé,Awọn ara adugbo ti n fi ero wọn han lori bi gbajugbaja oniṣowo, Freedom Jacob Caesar ṣe n sin ẹkun meji ninu ile rẹ gẹgẹ bi ẹran ọ̣sin. Awọn ara adugbo ni agbegbe naa ke gbajare sita pe ẹkun mejeeji  naa ti ṣekọlu si eniyan meji, ti wọn si farapa amọ eleyii ko fidi mulẹ. Bakan naa ni ileeṣẹ ọlọpaa fi idi rẹ mulẹ pe awọn gba iroyin pe wọn n sin ẹkun laarin igboro ti awọn eniyan n gbe. Awọ̣n ẹ̣kun mejeeji lo jẹ ti oniṣowo Nana Kwame Bediako ti gbogbo eniyan mọ si Freedom Jacob Ceasar. Awọn to fi ẹjo sun ileeṣẹ ọlọpaa ni awọn ẹranko naa n run nitori ile nla kan ni wọn ti wọn mọ, ti wọn ko si ri aye gba afẹfẹ to dara. Shina Peller àti Teslim Folarin tahùn síra wọn lórí ẹ̀sùn ìpànìyàn, wàhálà ṣẹlẹ̀ n'ídìbò abẹ́nú Oyo Kunle Adeyanju tí ó gun alùpùpù láti London ti balẹ̀ bìbà sí Nàìjíríà Ìdí gaan tí mo fi ń gun ọ̀kadà alùpùpù láti London sí Eko rèé -  Kunle Adeyanju Èèyàn 31 kú lẹ́yìn tí wọ́n tẹ wọ́n pa níbi tí ilé ìjọsìn ti ń pín oúnjẹ ọ̀fẹ́ ní Port Harcourt ""A ó pàdé níbi ìdájọ́ lọ́run"" ni ọ̀rọ̀ tí obìnrin tó pa ara l'Eko fi sílẹ̀ fún ẹbí rẹ̀ - Ọlọ́pàá sọ ohun tí wọ́n mọ̀ ''Ni kete ti won ba ti ṣi ilẹkun bayii ni oorun ti ko dara yoo jade ninu ile ti wọn kọ wọn si naa. Idi ti mo fi n sin ẹkun ninu ile mi re e… Freedom Jacob Caesar sọ fun awọn oniroyin pe oun gbe awọn ẹranko inu igbo naa wa si inu ilu nitori ki wọn le ma a lo fun igbafẹ. Ceasar ni ajumọsọ ti n waye laarin oun ati ẹka to n risi ọrọ igbafẹ ni orilẹede Ghana lọna ati mu idagbasoke ba ẹka eto igbafẹ nibẹ. '' Ohun ti mọ fẹ ni lati ripe Ghana di orilẹede akọkọ ni iha Guusu Afrika ti yoo ni awọn ẹranko inu igbo yii ti awọn eniyan le wa ma a wo''. Wo bí Atiku Abubakar ṣe la Wike mọ́lẹ̀ tí Saraki náà sáré lọ kìí kú oríire Àwọn jàndùkú oníbọn gbé àpóti ìdìbò abẹ́lé lọ, ‘delegate’ fara gba ọta ìbọn ní Ondo Ẹ má bínú pé mo dúnkokò mọ́ àwọn akẹgbẹ́ mi , àmọ́ èmi ni ''Headies Award'' tọ́ sí - Portable ''Nitori naa ni mo ṣe ra ọmọ ẹkun to je abo ati akọ ni Dubai ti ọjọ ori wọn si jẹ oṣu mẹfa.'' Nibayii, ileeṣẹ ọlọpaa ni awọn ti yan awọn ọlọpaa lati lọ ṣọ agbegbe naa titi wọn yoo fi gbe awọn ẹranko naa kuro ni agbegbe ọhun, lọ si ibi to yẹ ki wọn wa. Wọn ni eyi yoo da abo bo awọn araalu ati ara agbegbe naa."
Man Fights Lion in Ugandan: Àwọn ara abúlé yarí láti sun kìnìún tó kọlù wọn jẹ,Iroyin nla ti gba ori ayelujara kan nipa ọkunrin kan to ba kiniun ja, to si wa ni aaye. Isẹlẹ naa lo waye ni abule meji ọtọọtọ ni ẹkun Kagadi lorilẹede Uganda ni ọjọ Satide, ọjọ Kẹsan osu Kẹta ọdun 2022. Aayan ọkunrin naa lati koju aaye kiniun yii lo n se ọpọ eeyan ni haa hii, ti wọn si ri ọkunrin naa bii ẹni ti Ọlọrun da, ti ko se fi ara we. Gbogbo eeyan lo si n ki ku oriire pe ko ba isẹlẹ naa lọ nitori aja to lọ sile ẹkun, to bọ layọ ni ọrọ rẹ, o yẹ ka ki ku ewu. Bawo ni isẹlẹ naa se waye? Ninu iroyin kan ti ileesẹ to wa fun amojuto awọn ẹranko igbẹ lorilẹede Uganda, eyiun Uganda Wildlife Authority (UWA) fisita, wọn ni awọn ko mọ orisun ibi ti kiniun naa ti wa. Wọn ni bi kiniun naa si se rin lọ kọlu awọn ara abule mejeeji ni ko ye awọn. Awọn abule naa ni abule Kobushera ati Rwabaragi ti wọn wa ni agbegbe igberiko Mpeefu ni ẹkun Kagadi. Kiniun naa, to ya wọ awọn abule yii lọjọ Ẹti, lo pa ọpọlọpọ ẹran ile bii ewurẹ, aja, aguntan, ologbo ati bẹẹ bẹẹ lọ da silẹ bẹẹrẹ b. Bakan naa ni kiniun ọhun ko tun yọ awọn ara abule naa silẹ nitori se lo kọlu ọpọ wn, to si se wọn lese lọ jantirẹrẹ. Ọna lati gbẹsan lara kiniun apanijaye naa lo mu kawọn ara abule naa ko ara wọn jọ, ti wọn si doju ija kọ kiniun naa. Iroyin kan ti Isaac Jabani gbe soju opo Twitter rẹ ni ọkan lara awọn ara abule naa ti wọn ko darukọ rẹ, gẹgẹ bi iroyin naa ti wi, lo se aya gbaagbaa lati doju ija kọ kiniun naa. Ọkunrin naa ni ko mu ohun ija lọwọ, to si fi ọwọ rẹ lasan ba kiniun ja. Bi o tilẹ jẹ pe iroyin to n lọ lori ayelujara ni pe ọkunrin naa lo fi ọwọ rẹ lasan pa kiniun ọhun amọ awn alasẹ to wa fun akoso ẹranko igbẹ naa ti tako iroyin ọhun. Ọkunrin to ba kiniun ja naa si ni aworan rẹ ti gba ori ayelujara kan, ti ko wọ asọ kankan sọrun ayafi sokoto to wa nidi rẹ nikan. Sokoto naa si lo ti kun fun ẹjẹ balabala, ti ọpọ ọgbẹ si wa yika ara rẹ, eyi ti wọn ni kiniun ọhun lo fi awọn egbo naa sibẹ. Awọn oju ọgbẹ kiti kiti to wa lara ọkunrin yii si ni wọn ti fi pilasita si eyi to fihan pe o ti lọ sile iwosan lati gba itọju. Ninu iroyin ti ileesẹ UWA fisita lẹyin isẹlẹ naa, wọn ni lootọ ni awọn ara abule naa ti doju ija kọ kiniun ọhun ki awọn to de sibẹ. Amọ wọn ni kii se ọkunrin to siwaju awọn eeyan to kọlu kiniun naa lo pa. UWA ni ifọwọsowọpọ awọn osisẹ ileesẹ naa ati awọn ọmọ ogun il Uganda to tete de sibi isẹlẹ naa, ni wọn pawọpọ da ibọn bo kiniun naa, to fi gbe ẹmi mi. Igbesẹ naa si lo mu ko seese lati doola ẹmi ọkunrin to lewaju awọn to doju kọ kiniun naa, ti ko fi ba isẹlẹ naa lọ. Amọ lẹyin ti wọn pa kiniun naa ni wahala miran tun suyọ nitori bi awọn ara abule mejeeji naa se ni oku kiniun naa lawọn alasẹ ko ni gbe lọ. Wọn ni ọna lati gbẹsan awọn ohun ọsin awọn to pa ati bo se se awọn lese ni pe ki awọn pin ẹran ara kiniun naa lekiri lekiri, ki awọn si jẹ ẹ. Iroyin naa ni awọn ara abule naa ja kiniun ọhun gba lootọ, ti gbogbo ẹbẹ awọn alasẹ UWA lati jọwọ oku kiniun naa fun wọn si ja si pabo. Awọn alasẹ ni awọn ara abule naa pọ ju awọn lọ, ti agbara wọn si bori tawọn amọ awọn ara kiniun nikan ni wọn tii bo kawọn ọlọpaa to gba lọwọ wọn. Wọn ni bakan naa ni wọn ge ori kiniun naa lati iyoku ara rẹ amọ gbogbo rẹ ni wọn ti ko lọ si agọ ọlọpaa bayii fun iwadii to yẹ Wayio, awọn alasẹ ileesẹ to n se amojuto awọn ẹranko igbẹ lorilẹede Uganda naa ti wa tọrọ aforijin lọwọ awọn ara abule ti isẹlẹ naa kan. Bakan naa ni wọn kẹdun pẹlu wọn nipa awọn ẹran ọsin ti wọn padanu ati ọgbẹ ti wọn gba lati ara isẹlẹ naa. Ileesẹ UWA wa seleri pe oun yoo gbọ bukata to ba jẹyọ lori itọju awọn eeyan to fara gbọgbẹ lasiko ikọlu kiniun naa. Wọn wa kede pe awọn ko tii mọ orisun ibi ti kiniun naa ti wa.
Iye ìgbà táwọn ọmọ Nàìjíríà ti dà ẹbí nǹkán tó sọnù ru àwọn ẹranko,A ti rin jina a si ti ri abuke ọkẹrẹ ṣugbọn ejo to n gbe owo mi tabi aja to n gbe ibi ọmọ jẹ? Awọn nkan wọnyii ṣe wa ni haahin to si da wa loju pe ẹyin naa yoo ṣe kayeefi lori rẹ. Ninu iroyin wa kan taa gbe laipẹ yi la ti jabọ pe awọn oṣiṣẹ ile iwosan kan ni ilu Emure n'ijọba ibilẹ Owo, nipinlẹ Ondo ko si panpẹ ọlọpaa lẹyin ti wọn ko le pese ibi ọmọ kan ti wọn bi si ile iwosan naa. Ohun iyalẹnu ni pe awọn ti wọn fẹsu kan yi sọ pe aja lo gbe ibi ọmọ naa jẹ. Wọn ko ti ri aja naa bẹẹ́ si ni kosi ẹni to mọ ibi ti ibi ọmọ naa ha si. Awọn ti wọn fẹsun yi kan ṣi wa ni ahamọ ọlọpaa ṣugbọn ki wọn to yanju ọrọ lori ibi ti ọrọ yoo ja si, a ni ki a ṣe akojọpọ awọn iroyin kayteefi mii to niṣe pẹlu bi awọn eeyan ti ṣe  di ẹbi nkan ini to sọnu ru awọn ẹranko. Philomina Chieshe lorukọ oṣiṣẹ ajọ to n mojuto idanwo igbaniwọle si ile ẹkọ fasiti ni Naijiria, JAMB ti iroyin yi da lori rẹ. Ni ọdun 2018 ni o kawọn pọnyin rojọ lori ẹsun irọ pipa ti ajọ JAMB fi kan an. Nigba ti arabinrin yi de iwaju ajọ to n gbogun ti iwa jẹguduj ra EFCC o sọ ọrọ kabiti kan ti o mu ki gbogbo eeyan maa ṣe eemọ. O ni ọrọ ko ri bẹ pe oun parọ ibi ti owo wa bi kii ṣe pe ejo gbe owo 36miliọnu ti wọn lo sọnu naa mi. Ọrọ yi jọ bi ere ṣugbọn lẹyin ọpọ iwadii, o pada jẹwọ pe ọga rẹ lọfisi Samuel Sale Umoru to jẹ adari ajọ Jamb lo gba owo naa lọwọ oun. Oṣu Kẹfa ọdun 2019 ni iṣẹlẹ eleyi naa waye ni ilu Kano. Nigba naa lọhun, ileeṣẹ ọlọpaa bẹrẹ iwadii lori bi owo to sunmọ miliọnu meje Naira ti ṣe poora ni ile ikẹrankopamọ si ni ilu Kano. Agbẹnusọ ọlọpaa DSP Abdullahi Haruna sọ fun akọroyin BBC pe lootọ lowo yi poora. O ni owo ti wọn pa lasiko tawọn eeyan ṣe abẹwo si ibudo ikẹrankopamọ si yi lasiko ọdun Ileya ni owo ọhun. O sọ pe ''Ni bayi a ti mu awọn oṣiṣẹ ile ikẹrankpamọ si yi mẹwaa ti wọn si wa ni ahamọ ẹka iwadii ọlọpaa'' Ibeere tawọn ọlọpaa n beere lọwọ awọn oṣiṣẹ yi ni pe ki lo de ti wọn ṣe kọ lati ko wo ti wọn pa lọ si banki lẹyin ọjọ mẹfa. Amọ ninu iroyin kan ti Ileeṣẹ iroyin Freedom Radio gbe soriu afẹfẹ nigba naa wọn ni ọkan ninu awọn oṣiṣẹ akawo ile ikẹrankopamọ si naa sọ fun awọn agbofinro pe inaki lo jẹ owo tawọn n wa ọhun. Nigba ti BBC beere lọwọ alukoro ọlọpaa nipa iroyin yi, o ni awọn ko gbọ nkan to jọ bẹẹ ati pe iwadii ṣi n tẹsiwaju lori ọrọ naa. Bi ẹ ko ba gbagbe, BBC Yoruba ṣe iroyin kayefi kan nigba diẹ sẹyin lasiko ti ariwo sọ ni ilu Akure, ipinlẹ Ondo pe obinrin kan fẹ bimọ o si gba ibẹ ku. Nigba ti wọn ti bábá gbe oku sinu posi ti wọn ti n lọ si ibi ti wọn ti fẹ sin in si ni ọkọ ronu to si ni oun tun fẹ ri oju iyawo oun ati oku ọmọ. Idi ni wipe awọn nọọsi gbẹbi ọmọ naa lootọ lati gbe e jade ninu iya rẹ to ti ku ṣugbọn ọmọ ọhun naa ti ku ki wọn to gbe e jade. Ẹwẹ, nibi eto isinku, ọkọ wo oju iyawo rẹ fun igba ikẹhin ninu posi amọ ṣe lo tun ni oun fẹ wo oku ọmọ ti wọn gbe sinu ọra lẹgbẹ iya rẹ. Nigba ti wọn yoo tu ọra naa, ko si oku ọmọ ninu rẹ, oriṣiriṣi nnkan mii ni wọn ko sinu rẹ, ariwo ba sọ. Ọrọ naa di ọrọ ọlọpaa lasiko naa tori arakunrin naa ni oun ko ni gba ayafi ki wọn ti ọwọ ofin bọ ọrọ naa. Iṣẹlẹ miran to jọọ iru awọn eyi taa ka silẹ yi  waye lorilẹede Burundi sugbọn oogun abẹnu gọngọ ni wọn di ẹbi iṣẹlẹ yii ru. Boya ni o tilẹ ti gbọ nipa owo anabọ ri? Eleyii lo farahan ninu iroyin yii bi o tilẹ jẹ wipe o fara jọ iroyin ejo akowomi lorilẹede Naijiria, sugbọn owo anabọ ni ohun jẹ. Iṣẹlẹ yii waye ni ile ifiweranṣẹ alabọde kan to wa ni agbegbe Cibitoke ni iwọ oorun orilẹede Burundi. Gẹgẹbi iroyin ti ṣe sọ, ọkunrin kan wọ ileefiweranṣẹ naa pẹlu owo beba ẹgbẹrun mẹwa (eyi ti yoo jọ nkan bii ẹgbẹrun meji abọ naira) o si n beere fun iyoku owo rẹ. Agbowo ileefiweranṣẹ naa ko owo ti arakunrin yii mu wa pẹlu awọn owo miran to wa ni aapo ileeṣẹ naa. Amọṣa, nigba ti yoo fi yẹ owo naa wo pada, gbogbo miliọnu mẹtalelogun owo ilẹ Burundi (ti yoo ja si miliọnu meji naira o le diẹ) to wa nibẹ ti poora pẹlu owo ti arakunrin yii mu wa. Bakannaa ni wọn ni arakunrin to mu owo ọhun wa pẹlu ti poora lẹyẹ o sọka. Alukoro ileesẹ ọlọọpa lorilẹede naa fi idi isẹlẹ yii mulẹ to si ni awọn ọkunrin meji ni wọn ti fi si ahamọ lori ọrọ naa titi di igba ti iwadi yoo fi pari.
Wo ajá ẹlẹ́sẹ̀ mẹ́fà tó nílò N17m fún iṣẹ́ abẹ,Ai rin jina lai ri abuke ọkẹrẹ, ti a ba rin jina , a o ri ẹja to yọ ike lalẹ omi. Bayii ni ọrọ ṣe ri pẹlu aja ti orukọ rẹ n jẹ Ariel to ni ẹsẹ mẹfa dipo mẹrin. Aja naa nilo iṣẹ abẹ lati le sọ ẹsẹ rẹ di mẹrin, iṣẹ abẹ naa yoo nilo £15,000 eyi to jẹ N17,376,525. Iroyin Ariel lu ori ayelujara pa lẹyin ti wọn gbe e ju si ibi ti wọn maa n paaki ọkọ si ni ẹka ile itaja B&M ni Pembrokeshire lorilẹede Wales. Owo to le ni miliọnu mẹtadinlogun owo naira lawọn ẹlẹyinju aanu kaakiri agbaye dajọ fun iṣe abẹ eṣẹ aja naa. Dokita akọṣẹmọṣẹ nipa iṣẹ abẹ, Aaron Lutchman gbiyanju lati daabo bo ẹsẹ mẹrin aja naa nigba ti o n ṣe iṣẹ abẹ ọhun. ‘’Aja naa n ṣe daadaa lẹyin iṣẹ abẹ to ṣe, inu aja naa to jẹ abo ti dun pada bayii. A n wo wi pe yoo gbe igbe aye to dara,’’ Dokita Lutchman lo sọ bẹẹ. Mikey Lawlor ni oludasilẹ ati ọgagba ileeṣẹ Greenacres Rescue to wa lẹgbẹ Haverfordwest. Awọn ni wọn ri Ariel nibi to ti wa ninu irora. Dokita olutọju ẹranko to kọkọ ṣe ayẹwo Ariel ṣalaye pe yatọ fun ẹsẹ mẹfa ti aja naa ni, idi ré naa tun pe meji. Ayẹwo mii to fihan pe kindinrin kan ni aja ọhun tun ni eyi to jẹ ki o nilo itọju to pọ gan an. ''Nitori pe oke itan meji ni Ariel ni, ko le jẹ ki idi rẹ ri bi o ti yẹ ki o ri. Idi niyi ti ẹsẹ ẹsẹ ẹyin rẹ ko ṣe ni iṣan to yẹ ko wa nibẹ. Amọ, aja yii ti n ta kebe kebe lẹyin oṣu mẹta ti o ṣe iṣẹ abẹ tan. Ni ile iwosan Langford Vets ni Somerset ni wọn ti ṣe iṣẹ abẹ fun Ariel. Oriṣi meji iṣẹ abẹ ni wọn ṣe fun Ariel, mejeeji lo si yọri si rere. Koda, lati ọjọ keji naa ni Ariel ti bẹrẹ si ni fi ẹsẹ rin kaakiri to si n jẹun, o tun n mu omi bakan naa. Amọ, Ariel ṣi nilo amojuto ki kokoro maa wọ oju iṣẹ abẹ rẹ. Ṣugbọn ko le ni iyọnu kankan tori awọn akọsẹmọṣẹ lo n ṣe itọju rẹ,'' dokita to ṣiṣẹ abẹ fun Ariel lo sọ bẹẹ. Ọgbẹni Lawlor sọ pe oun lero pe o yẹ ki Ariel le jade nile iwosan titi opin ọsẹ yii. Lawlor ni ''o ti sinmi daadaa nile iwosan lati igba ti wọn ti ṣe iṣẹ abẹ fun un tan. A maa rii wi pe a wa ile ti yoo maa gbe fun un. Iwuri nla lo jẹ fun wa bi ọgọọrọ eeyan ti n pe tawọn mii ṣi n fi atẹjiṣẹ ranṣẹ lori ọrọ ilera Ariel. Awọn eeyan kan si wa lori ọrọ Ariel lati ilu New York l'Amerika ati lati orilẹede Australia. Mi o le ki gbogbo eeyan tan fun ifẹ ti wọn ti han si aja yii.'' Vicki Black to jẹ ọgagba ile iwosan Langford Vets naa sọ pe ''ohun to ṣe aja Ariel lagbara debi pe oniruuru awọn dokita akọsẹmọṣẹ ni wọn jọ ṣiṣẹ pọ lori rẹ. Inu wa dun wi pe a fun Ariel ninitọju to peye, ara rẹ si ti ya lẹyin to ṣe iṣẹ abẹ tan.
"BBC tú àṣírí àwọn tó ń fìyà jẹ ọ̀bọ láti fi pa owó,Iwadii ọlọdun kan ti ileeṣẹ iroyin BBC ṣe ti tu aṣiri bi awọn eeyan kan ṣe n mọọmọ fi iya jẹ ọbọ lọna aitọ. Iwadii wa fihan pe ogunlọgọ awọn eeyan lati ilẹ Gẹẹsi, Amẹrika ati Indonesia lo n san owo lati wo fiimu bi wọn ṣe n pa ọbọ ni ipakupa. Oju opo YouTube lawọn ti wọn n fi iya jẹ awon ọbọ naa ti kọkọ si n ṣafihan rẹ ki wọn to lọ sori ikanni Telegram. Ọlọpaa ti n wa awọn eeyan naa bayii, ọwọ si ti tẹ diẹ lara wọn. Akọroyin BBC to wa loju opo Telegram naa jabọ pe oju opo ọhun lawọn eeyan ti maa n daba bi wọn ṣe n fẹ ki wọn fiya jẹ awọn ọbọ ti wọn si gbadun lati maa wo fọran irufẹ iwa bẹẹ. Ko din  ni ogun eeyan ti iwadii n lọwọ lori wọn bayii kaakiri agbaye latari ọrọ ọhun. Oniṣiwo fiimu kan nilẹ Gẹẹsi, Mike McCartney, ti apẹle rẹ n jẹ ""The Torture King"" ṣalaye fun BBC pe iyalẹnu lo jẹ fun oun pe awọn eeyan kan le fẹran lati maa wo fọran bi wọn ṣe n fi iya jẹ ẹranko lainidi. O ni ṣe lawọn eeyan ọhun maa n dibo lati yan irufẹ iya ati iku ti wọn n fẹ ki awọn ọbọ naa ku. Ni Indonesia, ọlọpaa ti mu afurasi meji Asep Yadi Nurul Hikmah ati M Ajis Rasjana, ti awọn mejeji si ti fi ẹwọn jura. Nilẹ Amẹrika, iwadii ti n lọwọ lori afurasi meji, Stacey Storey ati ẹnikan ti a ko le darukọ amọ ti apẹle rẹ n jẹ “Mr Ape.” “Mr Ape” ṣalaye fun BBC pe oun ti pa o kere tan, ọbọ mẹrin, oun si ti fi iya ija ọpọlọpọ ọbọ. Ẹwẹ, oniruru fidio ifiyajẹni ọbọ lo kun oju opo Telegram ati Facebook ninu iwadii BBC. Wayi o, ileeṣẹ Facebook ti sọ pe oun ti bẹrẹ si n ti oju opo eyikeyi to ba ṣafihan bi wọn ṣe n fi iya jẹ tabi ṣe iku pa ọbọ nitori oun ko fọwọ si ifiyajẹ ẹranko lọna aitọ."
Erin tí inú rẹ̀ máa ń bàjẹ́ jùlọ jáde láyé,Erin kan tí orúkọ rẹ̀ ń jẹ́ Mali tí àwọn ajàfẹ́tọ̀ọ́ ẹranko kan máa ń pè ní “erin tí inú rẹ̀ bàjẹ́ jùlọ láyé” ti jáde láyé. Ilé àwọn ẹranko ní Philippine ni Mali gbé gbogbo ayé rẹ̀ ní òun nìkan. Níṣe ni àwọn ènìyàn ti ń kọrin arò lẹ́yìn Mali, tó jẹ́ pé ó máa ń mú ọ̀pọ̀lọpọ̀ àwọn ènìyàn lọ sí ibùgbé àwọn ẹranko Manila Zoo fún bí ogójì ọdún. Ọ̀pọ̀lọpọ̀ àwọn ajàfẹ́tọ̀ọ́ ẹarnko ló máa ń kọminú lórí bí erin náà ṣe jẹ́ òun nìkan nínú ibùgbé àwọn ẹranko ọ̀hún. Ọ̀kan lára àwọn ajàfẹ́tọ̀ọ́ ẹranko náà ni Sir Paul McCartney, tó ní kí ìjọba Philippine gbé Mali kúrò níbi tó wà lọ sí ọgba táwọn erin mìíràn wà. Ní ọjọ́ Ìṣẹ́gun ni adarí Manila, Honey Lacuna kéde ikú Mali nínú fídíò kan tó fi sórí Facebook, tó sì ní lára nǹkan tó máa ń dùn mọ́ òun jùlọ nígbà tí òun wà ní kékeré ni tí òun bá fẹ́ lọ wo Mali ní ibùgbé àwọn ẹranko. Ní ọ̀sẹ̀ kan sẹ́yìn ni erin náà ń fi imú rẹ̀ gbo ògìrì, èyí tó ṣàfihàn pé ó wà nínú ìnira gẹ́gẹ́ bí dókítà tó ń ṣètọ́jú àwọn ẹranko náà, Heinrich Patrick Pena-Domingo ṣe sọ. Ó ṣàlàyé pé ní òwúrọ̀ ọjọ́ Ìṣẹ́gun ló sùn sílẹ̀ tó sì ń mí mímí akọ tó sì padà kú lọ́sàn-án ọjọ́ náà pẹ̀lú gbogbo oògun tí àwọn fún-un. Àyẹ̀wò òkú rẹ̀ ṣàfihàn pé ó ní àìsàn jẹjẹrẹ ni àwọn ẹ̀yà ara rẹ̀ kan. Mali, tí àpèjà orúkọ rẹ̀ jẹ́, Vishwa Ma’ali ni ìjọba Sri Lanka fi tọọrẹ fún aya ààrẹ tẹ́lẹ̀ rí fún orílẹ̀ èdè Philippine, Imelda Marcos lọ́dún 1981 nígbà tó wà ní oṣù mọ́kànlá. Nígbà náà, erin mìíràn, Shiva wà nínú ọgbà ẹranko Manila, tó sì ti wà níbẹ̀ láti ọdún 1977 kó tó kú lọ́dún 1990. Láti ìgbà náà sì ni Mali ti dá wà. Ní gbogbo àsìkò tí àwọn ènìyàn wà ní ìgbélé lásìkò tí àìsàn Covid-19 ń jà ràìnràìn, ọ̀pọ̀ àwọn ọmọdé ló máa ń lọ wo Mali nínú ọgbà tó wà. Àwọn ajàfẹ́tọ̀ọ́ ẹranko ní ipò tí ọgbà àwọn ẹranko Manila wà kò dára tó àti pé wọn ò le pèsè ìtọ́jú tó yẹ fún Mali. Àmọ́ àwọn aláṣẹ ọgbà náà ní ibi tí Mali wà yìí gan ló yẹ ẹ́ nítorí kò máa gbé inú ijù láti ìbẹ̀rẹ̀ ayé rẹ̀. Nínú lẹ́tà kan tí Sir Paul kọ ránṣẹ́ sí ààrẹ Benigno Aquino nígbà tó wà nípò ní ìgbèkùn tí Mali wà ń ba òun lọ́kàn jẹ́. Ó ní kí wọ́n gbé Mali lọ sí ọgbà àwọn erin tó wà ní Thiland lẹ́yẹ ò ṣọkà. Bákan náà Morrisey náà kọ̀wé sí ààrẹ láti pé kí wọ́n gbé Mali k;urò nínú ọgbà Manila àmọ́ àwọn aláṣẹ Philippine kò gbé Mali kúrò. Àwọn ènìyàn ṣèdárò Mali “Ọ̀kan lára àwọn erin tí inú rẹ̀ ń bàjẹ́ ní àgbàyé ti papòdà,” àwọn ènìyàn People for the Ethical Treatment of Animal (Peta) ní kí Mali ó sùn ire. Lórí ẹ̀rọ ayélujára X, ọ̀pọ̀ àwọn ènìyàn ní Philippine ní àwọn ṣe àbẹ̀wò sí Mali nígbà tí àwọn ṣe ìrìnàjò afẹ́ lọ sí ọgbà Manila tí wọ́n sì bu ẹnu àtẹ́ lu bí ó ṣe jẹ́ pé òun nìkan ló dá wà títí tó fi jáde láyé. Ẹnìkan ní nígbà tí òun lọ sí Manila ní ọdún mọ́kànlá sẹ́yìn, Mali kàn ń dárìn káàkiri ọgbà náà, tó sì hàn pé inú rẹ̀ kò dùn. Nígbà tó ń bá àwọn akọ̀rìyìn sọ̀rọ̀ lọ́jọ́rú, adarí Manila ní òun máa bẹ ìjọba Sri Lanka fún àwọn ni erin mìíràn. Ó ní ẹni tó ń tọ́jú Mali kàn ń sunkún láti ìgbà tí ẹranko náà ti dákẹ́ ni àti pé àwọn kò fìgbà kankan rò ó rí láti gbé Mali lọ sí ọgbà táwọn erin ẹgbẹ́ rẹ̀ wà. Ó ní bí ó tilẹ̀ jẹ́ pé Mali kò ní erin mìíràn tó lè bá ṣeré àmọ́ àwọn kò fi ìgbà kankan já lọ́dọ̀ rẹ̀.
Afurasí tó kó òkú ajá, ejò, olóngìnní 183 sínú 'freezer' kó sí pańpẹ́ ọlọ́pàá,Ileeṣẹ ọlọpaa ni ilu Arizona ti mu arakunrin kan ti wọn ba oku awọn ẹranko ninu ẹrọ amunkan tutu taa mọ si freezer ni ile rẹ. Ninu awọn ẹranko yi la ti ri aja, olongini ati awọn ẹyẹ naa. Ni meni meji ti wọn ka iye awọn ẹranko wọnyi, ọlọpaa ni mẹtalelọgọsan lawọn ẹranko wọnyi jẹ. Arakunrin Michael Patrick Turland, ẹni ọdun mẹtalelogoji jẹwọ pe awọn kan ninu ẹranko yi wa laaye nigba toun sọ wọn sinu freezer. Ileeṣẹ ọlọpaa ẹka to wa ni Mohave ni awọn ti fi ẹsun iṣekafẹranko onigun mẹrinlelaadọrun kan an. Agbẹnusọ ileeṣẹ ọlọpaa Anita Mortensen sọ pe niṣe ni awọn aworan tawọn ri nibi iṣẹlẹ yi fọwọkan ni lẹmi. O sọ fun BBC pe ''gẹgẹ bi ẹni to nifẹ si ẹranko,mo kan n sunkun ni bi mo ṣe n ri aworan naa'' O fikun pe awọn aworan yi buru pupọ debi pe awọn ko le ṣafihan rẹ faraalu. O ni lọwọ bayii, awọn alaṣẹ n wa iyawo arakunrin Turland, arabinrin Brooklyn Beck. Yoruba bọ, wọn ni ko si ohun to pamọ labẹ ọrun. Ọna ti ọwọ ṣe tẹ afurasi naa ni pe araadugbo kan lo ta ọlọpaa lolobo pe oun fi awọn ejo kan sọd arakunrin Turland ko ba oun si wn. Amọ niṣe lo poora lẹyin oṣu meloo kan ti ko ri awọn ejo naa gba pada. Arabinrin ti  o kesi awọn ọlọpaa yi ni oun gba ipe lati ọdọ baba onile ti Turland ati iyawo rẹ n gbe pe wọn ti ko kuro ninu ile ti wọn n gbe ni Golden Valley. O ni nigba ti onile wa lati wa tun ile naa ṣe lo ba oku awọn ẹranko ninu gareeji to fi mọ awọn ejo rẹ to ko fun Turland. Nigba tawọn ọlọpaa de, wọn ba oku aja, ijapa,alangba,ejo ,ekute ati ehoro ninu awọn ẹranko to ti di pa sinu freezer. Lẹyin ọjọ mẹwa, awọn ọlọpaa gburo pe arakunrin Turland ti pada si ile rẹ ti wn si wa lati mu. Titi di akoko ta fi n ko iroyin yi jọ, awọn ọlọpaa ni awọn ko mọ ohun to mu ki arakunrin naa ko oku awọnẹranko yi si inu freezer.
"Ìwọde forí ṣọ́npọ́n! Wo ìṣẹ̀lẹ̀ “4 million man march” àwọn alatilẹyin Peter Obi bó ṣe rí l’Eko,Awọn alatilẹyin oludije sipo Aarẹ ninu ẹgbẹ oṣelu Labour, Peter Obi, ti wọn maa n pe ara wọn ni ""Obidient"" ti ṣe iwọde niluu Eko. Ṣaaju ni wọn ti kọkọ kede pe miliọnu mẹrin eeyan lawọn n reti nibi iwọde naa, ati pe iloro Lekki Toll Gate ni iwọde naa yoo ti waye. Amọ lẹyin ikede naa ni ileesẹ ọlọpaa ipinlẹ Eko sọ pe awọn ko ni gba ki iwọde kankan waye ni Lekki Toll Gate. Ninu atẹjade kan ti agbẹnusọ ileeṣẹ naa, Benjamin Hundeyin fi lede, o ni “O ṣe pataki lati jẹ ki awọn araalu mọ pe a ko ni gba ki iwọde kankan waye ni Lekki Toll Gate.” “Ile ẹjọ ti paṣẹ pe ki ẹnikẹni maṣe ṣe iwọde kankan ni Toll Gate ọhun.” “Eyii jẹ ọna lati pa ẹmi ati dukia awọn eeyan mọ.” Lasiko ti ikọ ileeṣẹ iroyin BBC ṣabẹwo si ẹnu iloro Lekki Toll Gate naa, wamu-wamu ni awọn ọlọpaa duro digbi sibẹ pẹlu ibọn lọwọ wọn. A ko foju ganni oluwọde kankan ni Toll Gate naa, ayafi awọn ọlọpaa to wa nibẹ.   Amọ ṣa, lara awọn eeyan naa ṣe iwọde lawọn agbegbe mii ni Lekki, wọn tun ṣe iwọde ni Surulere, Ikeja ati Festac. Ti ẹ ko ba gbagbe, inu oṣu Kẹwaa, ọdun 2020 ni iwọde EndSARS bẹrẹ, ki iwọde naa to gbọna mii yọ ni iloro Lekki Toll Gate yii logunjọ oṣu kan naa, nini ọpọ ẹmi ti sọnu. Lati asiko naa wa ni ijọba ipinlẹ Eko ti kọ ki ẹnikẹmi maa ṣe iwọde ni iloro naa."
Ìyá ẹni ọdún 97 tó lọ́wọ́ nínú ikú 10,505  èèyàn rí ẹ̀wọ̀n ọdún méjì he ní Germany,Obinrin kan to ṣiṣẹ gẹgẹ bi akọwe fun ọkan lara adari ọmọ ogun Nazi ti ri ẹwọn he lẹyin to jẹbi ẹsun pe o lọwọ ninu iku 10,505 eeyan. Irmgard Furchner, to jẹ ẹni ẹni ọdun mẹtadinlọgọrun ṣiṣẹ akọwe ni ibudo Stutthof lasiko ti ko tii to ọmọ ọdun mejidinlogun laarin ọdun 1943 si ọdun 1945. Furchner wa lara awọn obinrin to jẹjọ fun iwa ọdaran to waye lọdun naa lọhun, ki wọn to dajọ ẹwọn ọdun meji naa fun. Bo tilẹ jẹ pe obinrin ọhun kii ṣe ara awọn ọmọ ogun, adajọ sọ pe o mọ nipa ọpọ nnkan to n ṣẹlẹ ninu ibudo naa. Igbagbọ wa pe ko din ni ẹgbẹrun marundinlọgọrin eeyan to jade laye ni Stutthof naa ti wọn ko awọn eeyan si, lara awọn ti awọn ẹya Jew atawọn ọmọ ogun Soviet ti ọwọ tẹ si wa. Iroyin ni onururu ọna ni wọn fi n pa awọn eeyan ni Stuttof naa lai bikita, nigba ti wọn fi afẹfẹ gaasi ‘gas chamber’pa ọpọ awọn mii. Ile ẹjọ ọhun, to wa lagbegbe Itzenhoe, ni Germany gba ọrọ latẹnu awọn eeyan to wa ninu ibodu iku naa ko to ṣedajọ rẹ. Nigba ti igbẹjọ naa bẹrẹ lọdun 2021, Furchner kọkọ fẹsẹ fẹ kuro nile awọn arugbo to n gbe ki ọwọ awọn agbofinro to tẹ. Ṣaaju ni wọn ti kọkọ fi adari ibudo naa, Paul-Werner Hoppe si ẹwọn lọdun 1995 fun pe o lọwọ ninu ipaniyan amọ o gba ominira lẹyij ọdun meji. Wayi o, obinrin ọhun ti wa tọrọ aforiji fun ipa to ko ninu iku awọn to jade laye ni ibudo ọhun. Bo tilẹ jẹ pe ẹwọn ọdun meji ni wọn da fun, obinrin naa ko ni foju ba ọgba ẹwọn.
Sunday Igboho: Ìjà ní yóò gbẹ̀yìn ọ̀rọ̀ yíí tí ìjọba kò bá fí Sunday Igboho sílẹ̀,Agbẹnusọ fun ajijagbara Sunday Igboho, Olayomi Koiki ti rọ awọn ọmọ Yoruba lati dide dasi ọrọ Sunday Igboho ti awọn agbofinro DSS mu ni orilẹede Benin Republic. Koiki lo sọ bẹẹ lasiko to n sọrọ lori ẹrọ ayelujara lori iroyin pe wọn ti fi Sunday Igboho si panpẹ ijọba. Lasiko to n sọrọ naa ni kii ṣe tuntun mọ pe wọn ti mu Sunday Igboho amọ ọna abayọ si itusilẹ rẹ ni pe ki gbogbo awọn ọmọ Yoruba kaakiri agbaye fi ẹhọnu han paapaa ni awọn ileeṣẹ ijọba ilẹ okeere paapaa Germany ati Benin Republic. ''Ọna abayọ lo yẹ ki a ma a wa, ko yẹ ki a da ọrọ yii da Ọjọgbọn Banji Akintoye nikan, gbogbo wa ni ọrọ naa kan.'' ''A gbọdọ sọ wi pe ko i tii tan, a ṣẹṣẹ bẹrẹ ni nitori ọpọlọpọ Sunday Igboho ni yoo dide pẹlu igbesẹ ti ijọba n gbe'' ''Ọjọ Kini, Osu Keje ni ijọba Naijiria ti fẹ pa Sunday Igboho amọ ti ori ko o yọ, ti wọn si pa awọn eniyan ninu ile rẹ'' Agbẹnusọ Sunday Igboho naa kesi awọn eniyan paapaa awọn to wa ni oke okun lati tu yaya jade ki wọn fi ẹhọnu han tako bi ijọba ṣe fi panpẹ mu Sunday Igboho. Bakan naa lo fikun pe awọn ti gba agbẹjọro to datọ lorilẹede Benin Republic ti yoo dena ijọba Naijiria to fẹ da Sunday Igboho pada wa si Naijiria lati wa koju ẹsun ti ijọba fi kan an. Koiki ni Sunday Igboho sọ fun awọn alatilẹyin rẹ pe ki wọn ma ṣekọlu si awọn agbofinro titi ti wọn fi mu u. Amọ Koiki ni ija ni yoo gbẹyin ọrọ yii bi ijọba ba fẹ bi wọn ba kọ, ti wọn ko ba fi Sunday Igboho silẹ ni ẹrọ ko ma a lọ ni alaafia nitori ko ṣe ijọba, awọn eniyan rẹ ti awọn Fulani darandaran n pa lo n ja fun. Bakan naa lo fikun pe ki awọn ọmọ Yoruba to wa ni oke bi ti oun ma dakẹ lori ọrọ Sunday Igboho nitori kii ṣe ẹṣẹ si ijọba lati bere fun ominiran kuro lara orilẹede.
Germany yóò dá ère Naijiria 512 tí àwọn kan jí kó padà,Orilẹede Germany ti tọwọ bọ iwe adehun lati da ere ti wọn kọ ni ilu Benin lorilẹede Naijiria pada. Ere ‘’bronze’’ ti iye rẹ jẹ mẹjila ati ẹẹdẹgbẹta(512) ni won jiko ni sẹnturi to kọja(19th century). Adehun naa lo waye laarin ajọ Foundation of Prussian Cultural Heritage (SPK) ati  Ajọ Nigeria's National Commission for Museums and Monuments (NCMM). Ọkan lara ere naa ni wọn yoo da pada ni ọdun yii lati ilu Berlin, ni Germany nibi ti wọn n ko awọn ohun abalaye si. Amọ fun ọdun mẹwaa ni ọpọlọpọ awọn ere naa yoo fi wa ni Berlin gẹgẹ bi ohun ti wọn ya, nibi ti wọn yoo patẹ rẹ si fun awọn eniyan lati maa wo o. Awọn ere idẹ yii ni wọn rọ lati ilu Benin nipinlẹ Edo, amọ ti awọn ikọ ologun awọn amunisin jigba laye ọjọ ọhun. Eyi mu ki ọpọlọpọ ninu awọn ohun manigbagbe yii wa ni ilẹ Yuroopu ti wọn si n ta fun awọn oniṣowo ati awọn onibara. Ni Osu Kẹrin, ọdun 2021 ni ijọba ilẹ Germany pinnu lati da awọn ere ide yii pada fun orilẹede Naijiria.
Coronavirus: Ìlú méjìlá rèé tó ti fòfin de dìdì mọ́ ara ẹni torí ìtànkálẹ̀ àrùn,Iyipada ti deba ihuwasi awọn ọmọ eniyan kaakiri agbaye lati igba ti Coronavirus ti bẹrẹ si ni tan kalẹ̀. Se ni awọn eniyan n sọra ṣe ni ibi iṣẹ, ninu ile ati ni ile ijọsin, lọna ati dẹkun arun Coronavirus, to ti pa eniyan to le ni ẹgbẹrun un mẹta. Lara awọn ikilọ naa ni ki wọn ṣọra fun ibọwọ, ifẹnukonu paapa ni ẹrẹkẹ, ti asa didi mọ ara ẹni naa si di eewọ. Ẹ wo orilẹede mejila to ti kọ ifarakinra ni asiko yii: Beijing to jẹ olu ilu orilẹede China ti sọ fun awọn eniyan pe ki wọn ma ṣe bọ ara wọn lọwọ, amọ ki wọn pa ọwọ wọn pọ, gẹgẹ bi ami ikini. Wọn tilẹ tun lo ẹrọ igbohunsafẹfẹ fi sọ fawọn araalu pe ki wọn lo asa ibilẹ wọn, ti wọn yoo di osusu ọwọ ọtun, fi lu ọwọ osi (gong shou) lati fi ki eniyan. Awọn onimọ ti ni ki awọn eniyan yẹra fun asa fifi ẹnu ko ẹrẹkẹ ẹnikeji wọn gẹgẹ bi ikini. Bakan naa ni iwe iroyin ilẹ naa kọ sita pe ko gbọdọ si asa bibọ ara ẹni lọwọ to wọpọ ni ileeṣẹ lorilẹede naa. Wọn wa rọ awọn eniyan ilẹ Faranse wi pe ti wọn ba ti tẹju mọ ẹnikeji wọn, wọn ti ki ẹni naa niyẹn. Ẹka to n risi eto ilera lorilẹede Brazil ti gba awọn eniyan nimọran lati dawọ lilo ohun eelo ti wọn fi n mu tii, ti wọn n pe ni Chimarrao duro na. Ati wi pe ki wọn ṣọra fun ifẹnukonu, bi ko tilẹ jẹ ni ẹnu. Minisita fun ọrọ abẹle ni Germany, Horst Seehofer fihan gbangba si adari ilẹ naa, Angela Merkel pe, oun ko fọwọ si asa ibọra ẹni lọwọ lasiko yii. N se ni Horst Seehofer kọ lati gba ọwọ Merkel, ki wọn to bẹrẹ ipade, eleyii to pa adari orilẹede naa lẹrin, to si  juwọ soke ki o to joko. Awọn adari lorilẹede Spain ti sọ wi pe, o ṣeese ki awọn wogile lilọ si idi awọn ere awọn ẹni mimọ ninu ẹsin Kristẹni ti wọn ma n ṣe ni ọdọọdun, lati fi ẹnu ko wọn lara fun adura. Wọn ni o ṣeese ki o ma waye ni ọdun yii lọna ati dẹkun itankalẹ aarun Coronavirus. Ijọba ti rọ awọn eniyan lati maṣe fi ẹnu ko ara wọn lẹnu lasiko ọdun Martisor ti wọn ma n ṣe ni ọdọọdun lati fi ifẹ han si ara wọn. Ijọba ni wọn le fun ara wọn ni ododo amọ ki wọn ṣọra fun fifi ẹnu ko ara wọn lẹnu. Lorilẹede Poland, awọn ẹlẹsin ijọ Aguda ti paṣẹ fun awọn eniyan lati maṣe la ẹnu wọn lati maa gba ounjẹ alẹ Oluwa, amọ ki wọn ma a gba si ọwọ wọn. Bakan naa ni wọn sọ fun wọn lati maṣe ki ọwọ bọ omi ni ẹnu ọna abawọle ile ijọsin amọ ki wọn ṣe ami agbelebu si ara wọn. Fifi ẹsẹ ki ara wọn ni ohun ti o wọpọ bayii lorilẹede Iran, nibiti eniyan mẹtalelọgọta ti papoda nitori arun Coronavirus. Fidio kan se afihan ibi ti awọn ọrẹ ti wọn lo asọ ibo ẹnu, ti wọn si n fi ẹsẹ ki ara wọn. Awọn ile iwe kan lorilẹede New Zealand ti paṣẹ pe ki awọn eniyan ye e ki ara wọn nipa fifi imu kan ara wọn, ti wọn n pe ni  hongi. Wọn ni orin ikinni nikan ni awọn yoo kọ. Minisita fun eto ilera ni agbeegbe New South Wales, Brad Hazzard ti kilọ fun awọn eniyan ilẹ naa lati maṣe fi ọwọ mejeeji bọ ọwọ  ara wọn lọwọ, amọ ki wọn ma a fi ọwọ gba ara wọn lẹyin. Bẹẹ lo rọ wọn lati ṣe pẹlẹpẹlẹ nipa kiki ara wọn pẹlu ifẹnukonu. United Arab Emirate (UAE): Awọn orilẹede to wa labẹ UAE ti rọ awọn eniyan wọn lati maṣe ki ara wọn nipa fifi imu ko imu ara wọn ati bibọwọ ara wọn mọ, amọ ki wọn ma a ju ọwọ si ara wọn ni. Ẹgbẹ awọn agbabọọlu alapẹrẹ lorilẹede Amerika, NBA ti sọ fun awọn eniyan pe, awọn ko ni le e ma gba ohun ikọwe lọwọ wọn lati le kọ orukọ wọn, titi arun coronavirus yoo fi kuro nilẹ. Bẹẹ ni wọn ni osuba ni awọn yoo ma a fi ki ara wọn bayii, ki awọn ba le dena itankalẹ arun coronavirus to le ran nipa bibọwọ ara wọn.
"Coronavirus guidelines: Kí ló ń mú àwọn adarí obìnrin lágbáyé rọwọmú nípa kíkojú covid 19?,Ajakalẹ arun coronavirus lo ti gba ọpọlọpọ ẹbọ lọwọ gbogbo agbaye lati oṣu kejila, ọdun 2019 to ti bẹrẹ ni Wuhan lorilẹ-ede China. Lati New Zealand to fi de Germany,Taiwan titi de Norway lati ri awọn orile-ede tobinrin n dari wọn ti wọn si n ṣe aseyọri nipa kikoju arun Covid 19. Koda, awọn oniroyin ko sinmi lati maa kan sara si wọn fawọn igbesẹ ti wọn gbe lati koju arun yi. Laipẹ yi ni Forbes sapejuwe wọn gẹgẹ bi ''awokọse daadaa laarin awọn asiwaju'' Awọn onwoye ni lara awọn to kẹsẹ jari ninu kikoju arun yi, awọn olori obinrin lo pọ ninu wọn. Ki wa ni nkan ti wọn se ti wọn fi pegede? Gbigbe igbesẹ lasiko Olootu ijọba Iceland,  Katrin Jakobsdottir  ti se ayẹwo to pọ jantirẹrẹ fawọn eeyan ilẹ rẹ. Tohun ti pe iye eeyan orile-ede rẹ ko ju 360,000 lọ; Iceland ko jafara rara. Wọn gbe awọn igbesẹ ni kiakia. Apẹẹrẹ igbesẹ akin ti Iceland gbe Wọn ko jẹ ki awọn eeyan wa ni ipejọpọ to pọ ju eeyan ogun lọ eleyi ti wọn se titi di ipari osu kini ki wọn to wa ri ẹni akọkọ to ko arun naa nilẹ wọn. Titi di osu Kẹrin, ko ju eeyan mẹsan an to gba ti ọwọ arun yi ku nibẹ. Kini Taiwan ti ṣe? Ni Taiwan to se pe orile-ede China ka kun ara ilẹ wọn, Aarẹ Tsai Ing-wen tara sasa se agbekalẹ ibudo kokoro aifojuri ti o si tun se awọn nkan miran lati dena itankalẹ arun yi. Bẹẹ tun ni Taiwan mu alekun ba iye asọ idaabobo ara ẹni tawọn osisẹ ilera n wọ to fi mọ ibomu . Ninu eeyan miliọnu mẹrinlelogun, eeyan mẹfa pere lo ti padanu ẹmi wọn lọwọ arun yi. Kini o ṣẹlẹ ni New Zealand? Ẹwẹ ni New Zealand, olootu ijọba Jacinda Ardern, gbe ọkan lara awọn igbesẹ to lagbara ju lọ lagbaye nipa arun Coronavirus to n damu aye yi. Oun ko duro ki arun coronavirus tankalẹ rara, ọna to gba ni pe  o kuku pa arun naa rẹ ni orile-ede rẹ. Nigba ti eeyan mẹfa ku ni o fofin de lilọ bibọ gbogbo ni ilẹ naa-nigba ti yoo fi di ogunjọ osu Kẹrin, eeyan mejila nikan lo ku nibẹ. Yatọ si pe awọn orile-ede wọnyi ni obinrin gẹgẹ bi adari wọn, awọn orile-ede wọnyi ni nkan miran to pa wọn pọ eleyi to mu ki wọn le koju isẹlẹ yi. Awọn orile-ede ta n wi yi ni owo, wọn ni eto imayegbadun farailu to munadoko bẹẹ ni wọn tun gbe igba-oroke ti ọrọ ba kan ki a mu idagbasoke ba awujọ. Ati pe wọn tun ni ẹka eto ilera to duro deedee lati koju isẹlẹ pajawiri. 'Njẹ ka ni pe awọn olori wọnyi lo mu aseyọri yi wa funra wọn ni tabi ka sọ pe awọn nkan to wa nilẹ yi lo sokunfa aseyọri yi? Lilo orisi ọna lati koju arun yi naa ni ipa to ko Bawọn olori ta n sọ yi ti se n se eto oselu wọn naa ni ipa to kọ gẹgẹ bi awọn onwoye ti se sọ. Dokita Geeta Rao Gupta to jẹ oludari ajọ 3D Programme for Girl and Women sọ pe ''mi o ro pe o ni ọna tawọn obinrin fi n dari ilu to yatọ si tawọn ọkunrin. Sugbọn tawọn obinrin ba wa ni ipo olori, wọn maa n mu iyatọ ba isakoso''. O sọ fun BBC pe o yatọ si iru ọna ti awọn olori bi Aarẹ Trump ti ilẹ Amẹerika tabi Jair Bolsonaro ti Brazil ti se n se ijọba to n jiyan pe ko si ohun to jọ Coronavirus nita. Aarẹ Bolsonaro lọpọ igba ti sọ pe ọfinkin kekere ni arun Covid-19 ti ko si bikita fun ilana itakete si ara ẹni lawujọ ti a mọ si social distancing. Rosie Campbell, oludari Global Institute for Women's Leadership to wa ni fasiti Kings College ni London sọ pe ''ko si ọkunrin tabi obinrin ti wọn bi isejọba mọ'' ''Sugbọn bi awujọ ti se re wa, ohun to seese ni ki awọn obinrin to jẹ olori ni oju anu ju awọn ọkunrin lọ'; Ipenija to wa ninu ka maa se oselu ọkunrin lo lagbara"" Awọn ọkunrin adari oriẹ-ede n kọ? Ninu awọn olori ọkunrin orile-ede bii Brazil, Israel ati Hungary, a ti ri pe wọn di ẹbi asise wọn ru ara ita ti wọn si ni awọn eeyan ilẹ miran lo ko arun naa wọ ilẹ wọn. Ọjọgbọn Campbell sọ pe ''imotomoto pọ fun awọn olori bi Trump ati Bolsonaro. Wọn ko bi iwa bẹẹ mọ wọn; amọ, awọn ni wọn yan lati maa hu iwa bẹẹ'' O ni awọn obinrin kii saba hu iwa bẹẹ. Sugbọn o ni awọn miran to jọ bẹẹ bi apẹrẹ Marine Le Pen ilẹ Faranse. Ta ni Angela Merkel? Angela Merkel ti ilẹ Germany ni ọpọ se apejuwe gẹgẹ bi akinikanju ilẹ Yuroopu ninu didoju ija kọ ajakalẹ arun yi. Orile-ede ọtọọtọ gbe igbesẹ ọtọọtọ lati koju arun Covid-19 latara pe ọtọọtọ ni alumọni ti wọn ni ati pe nkan ko ri bakan naa lọdọ wọn. Eleyi ko ni nkankan se pẹlu boya eeyan jẹ obinrin tabi ọkunrin. Nitori naa, Ọjọgbọn Campbell sọ pe awọn olori to jẹ ọkunrin ti ko hu iwa bayii naa wa tawọn naa ko si ni eeyan pupọ to ti ku nipasẹ arun coronavirus yii lawọn orilẹ-ede wọn. Bi aarẹ Moon Jae-in South Korea ti se seto ipenija yi mu ki ẹgbẹ rẹ gbegba oroke ninu idibo ile asofin to waye lọjọ kẹẹdogun, osu Kẹrin. Bẹẹ naa ni olootu ijọba Greece Kyriakos Mitsotakis tawọn eeyan gbosuba kare fun bi o ti se seto ti awọn to ku ko fi ju mẹrinlelaadọfa lọ ninu awọn eeyan miliọnu mọkanla. E jẹ ki a fi eleyi we Italy ti o ni eeyan miliọnu ọgọta ti eeyan ẹgbẹrun mejilelogun si ti ku nibẹ. Greece gba imọran awọn onimọ ni ti o si fi ilana itakete-siara-ẹni lelẹ saaju ki wọn to ni ẹni akọkọ to dero ọrun nipasẹ arun naa. Wo awọn orile-ede mi tobinrin n dari wọn kan naa ti wọn ko si jajabọ ninu ajakalẹ coronavirus yi. Ni Bangladesh, olootu ijọba Sheikh Hasina n tiraka ni lati mu adinku ba iye eeyan to gba tọwọ arun yi ku nilẹ to ni ọkan lara awọn eeyan to pọju lọ lagbaye. Ohun to jẹ ipenija ni pe ilẹ naa ko ni eronja ta fi n se ayẹwo arun naa tawọn osisẹ ilera Bangladesh si sọ pe awọn wa ninu ewu aini aso idaabo to peye. Gbigbe igbesẹ to nira lati gbe Lati le koju arun Covid 19, awọn olori yoo ni lati gbe igbesẹ to le bii ki wọn wọgile eto ọrọ aje ni ibẹrẹpẹpẹ ajakalẹ arun yi ki o to pẹka bi igi iroko. Sugbọn sa iru igbesẹ bayi ni wahala ti o maa n mu wa paapa julọ lagbami oselu gẹgẹ bi ọjọgbọn Campbell ti se salaye. Sibẹ, awọn olori obinrin mi gba oriyin lọdọ awọn eeyan nitori pe wọn ko pẹ ọrọ sọ nipa ipenija to de bawọn fara ilu Angela Merkel ti Germany ko pẹ ọrọ sọ fara ilu pe ''ipenija nla ni arun naa jẹ'' Orile-ede rẹ se agbekalẹ aye ayẹwo ati iyasọ́tọ to tobi julọ ni gbogbo Yuroopu. O le ni ẹgbẹrun mẹrin le ni eeyan to ti tọwọ arun naa ku ni Germany to ni eeyan miliọnu mẹtalelọgọrin. Fun Norway Ati Denmark: Awọn Olootu ijọba obinrin mejeeji ṣiṣẹ to ya wọn sọtọ kuro pelu awọn akẹgbẹ ọn ọkunrin Wọn n pe ipade pajawiri pẹlu awọn akọroyin loorekoore Wọn n dahun ohun to yẹ to dabo ẹru obi lori awọn ọmọde lasiko Erna Solberg ati Mette Frederiksen tun n ṣepade pẹlu awọn ọmọde nigabgbogbo. Adari New Zealand naa  n fi awọn omode lọkan balẹ bo ti yẹ."
Angela Merkel ti Germany fún ìgbà èkejì, gbọ̀n pẹ̀pẹ̀ lóde,Olootu ijọba orileede Germany Angela Merkel tun ti gbọn pẹpẹ nitagbanga fun igba ẹlẹkeeji. Iṣẹlẹ to jọ mọ pe o n ka otutu yii ṣẹlẹ nibi ayẹyẹ kan to waye nilu Berlin tii ṣe olu ilu orileede Germany. Fọnran fidio ṣe afihan bi Merkel tii ṣe kawọ mọra ti o si bẹrẹ si ni gbọn pẹpẹ nita gbangba. Lẹyin nkan bi iṣẹju meji ara rẹ da, ti o si pada wa bọwọ pẹlu Minisita tuntun feto idajọ lorileede naa, Christine Lambrecht. Wọn gbe omi fun Merkel amọ o kọ lati mu u. Ooru to mu pupọ ni Merkel lo ṣe okunfa gbigbọn pẹpẹ rẹ to waye kẹyin amọ lọtẹ yii, a gbọ pe aaye ti ayẹyẹ naa ti waye ko gbona pupọ. Agbẹnusọ fun Merkel ni kokoko lara rẹ le ati pe yoo tẹsiwaju pẹlu irinajo rẹ lọ si orileede Japan. Bi a ko ba gbagbẹ lasiko ti olootu ijọba Merkel n gba alejo Aarẹ Ukraine Volodymyr Zelensky lo kọkọ bẹrẹ si ni gbọn nita gbangba. Ara rẹ pada balẹ lẹyin ti wọn fun un ni omi mu.
Fadele: Dán an wò, lóbí ìyá ọ̀kẹ́rẹ́ ni a fi ọ̀rọ̀ ọ̀kadà náà ṣe,Àwa kìí ṣe wèrè, ìpinnu wa ni láti ṣe ńkan tuntun ní ọ̀nà tuntun- Fadele Fadele Adu ọkan lara awọn akọni mẹrin naa ṣalaye fun BBC Yoruba pe oun kọ lo kọkọ ṣe eyi ri. O ni ẹgbon oun, Tunde ati ọrẹ rẹ kan lo kọkọ rin irinajo ọlokada yii wa si Naijiria lọdun melo sẹyin ni èyí tó wa jẹ́ ìwúrí fún òun atawọn to ku. Bakan naa ni Tunde sọrọ lori ìrírí to kọja ẹgbẹ́ abewú nìgbà akọkọ to gbe mọto wa sile lati Germany ti oun gba Turkey lọ si Niger si Sahara Desert si Kwara ko to dele ni Ondo. Fadele rọ gbogbo ènìyàn láti bẹ̀rẹ̀ igbesẹ lori ohunkohun to wu wọn lati ṣe si daadaa nitori kò si ohun tuntun labẹ ọ̀run mọ́. Ati pe kò sí nkan ti kò ṣeeṣe ti o ba ti ni àfokansi ati ipinnu rere. Àrà meriiri ni ki àwọn eniyan pinnu lati ṣe nkan to wu wọn bii ọkada gigun lati ilẹ̀ kan si ikeji laarin ọpọlọpọ orilẹ-ede. Ajanaku kọja mo ri nkan fìrí ni ohun ti àwọn akọni mẹrin yii ṣe. Bi a ba ri erin, ki a gbà pẹ a ri erin. Fadele rọ àwọn ọ̀dọ́ Naijiria lati pinnu nkan rere fun ẹ̀kọ́ ọjọ ola wọn.
"Wo ìdí tí wọ́n fi dájọ́ ẹ̀wọ̀n ọdún márùn-ún fún bàbá ẹni ọdún 101 lẹ́yìn ọ̀pọ̀lọpọ̀ ọdún tó ṣẹ̀,Arakunrin kan to jẹ ẹṣọ alaabo nibudo ogunlende Nazi ti gba idajọ ẹ̀wọ̀n ọdun marun-un, nitori pe o ṣe iranlọwọ ninu pipa ẹgbẹẹgbẹrun ẹlẹwọn ni Sachsenhausen nitosi Berlin. Josef S to jẹ ọdaran ikọNazi to dagba julọ ninu awọn to jẹjọ ni Germany ti kọkọ parọ pe oun kii ṣe oṣiṣẹ alaabo SS nibudo naa. \nWọn lo jẹ bi fifi aaye gba pipa eeyan 3,518. O tun jẹbi pe o kopa ninu àwọn to yinbọn mọ awọn ẹlẹwọn àjọ Soviet lasiko ogun agbaye keji, to fi mọ fifi afẹfẹ gaasi Zgklon B pa awọn eeyan mi. Ẹgbẹẹgbẹ̀rún eeyan lo ku ni Sachsenhausen lasiko ogun agbaye keji, nitori ebi, iṣẹ ẹrú, fifi ẹ̀yà ara wọn ṣe idanwo eto iṣegun oyinbo, ati iku lati ọwọ àwọn oṣiṣẹ alaabo SS. O le ni ẹgbẹrun lọ́nà igba eeyan to lọ si ẹwọn, lara wọn si ni awọn ẹlẹwọn oṣelu, ẹya Júù, Roma ati Sinti. Bo tilẹ jẹ pe Josef ni oun ko jẹbi àwọn ẹ̀sùn naa, Onidajọ Udo Lechtermann sọ pe iwadii ile ẹjọ fihan pe o ṣiṣẹ ni ibudo naa fun bi ọdun mẹta, bẹ̀rẹ̀ lati ọdun 1942. Adajọ ni ""O finu findọ ṣe atilẹyin fun pipa ọpọ eeyan, nipasẹ isẹ oojọ rẹ."" Ọdun 2011 ni anfaani bẹ̀rẹ̀, lati ṣe igbẹjọ àwọn ọmọ ogun Nazi, lẹyin ti ile ẹjọ́ rii pe ọmọ ogun SS kan, John Demjanjuk jẹbi. Idajọ rẹ lo mu ki wọn o bẹ̀rẹ̀ si wa àwọn to ṣi wa laye. Ọdún mẹrin lẹ́yìn igba naa, wọn fi akọ̀wé Auschwitz, Oskar Gröning, si ẹwọn. Akọwe kan ni ibudo naa, to ti pe ẹni ọdun mẹtadinlọgọrun bayii n jẹjọ ni Ariwa Germany. Botilẹ jẹ pe orúkọ ati akọsilẹ nipa ìbí Josef wa ni akọsilẹ nileeṣẹ alaabo SS, o ni oun ko ṣiṣẹ ri ni ibudo naa. Ọkùnrin naa sọ pe alagbaro ni oun lóko kan. Ko tii daju boya yoo ṣe ẹwọn, nitori pe ile ẹjọ́ to ga ju ni Germany gbọdọ sọ boya o ni anfaani lati pe ẹjọ́ kotẹmi lọrun. Igbeṣẹ naa yoo si gba ọpọlọpọ oṣu."
"Afurasí agbébọn ṣe kọlù sí ìjọ Jehovah Witness"" òkú sún, ọ̀pọ̀lọpọ̀ farapa yánáyáná,Ọpọ eeyan lo ti padanu ẹmi wọn ninu ikọlu ti agbebọn kan ṣe si ile ijọsin awọn ajẹri Jehofa, ti awọn miran si farapa yana-yana. Awọn oṣiṣẹ agbofinro ni ẹniti o ṣiṣẹ ibi naa ṣeeṣe ko wa lara awọn to padanu ẹmi wọn  ninu isẹlẹ ọhun. Ikọlu naa waye ni Ariwa Hamburg to wa ni orilẹ-ede Germany. Awọn ile-iṣẹ iroyin Germany ni o kere tan eeyan mẹfa sì meje lo padanu ẹmi wọn ninu isẹlẹ naa. Ninu ọrọ táwọn oṣiṣẹ agbofinro fi lede wọn ni, ko tii si iroyin  pipe nipa idi ti agbebọn naa fi hu iwa ibi naa, nibi ti ọpọlọpọ eeyan ti farapa ni Deelböge agbegbe Gross Borstel ni Hamburg. Awọn oṣiṣẹ agbofinro ni oku ẹniti o ṣeeṣe ko jẹ afurasi nibi isẹlẹ naa wa lara awọn to padanu ẹmi wọn ti iṣẹ ṣi n tẹsiwaju. Fídíò ohun tó ṣẹlẹ̀ ní ìjọ Jehovah Witness rèé: Aṣoju ile iṣe ọlọpaa Holger Vehren ni bi aago mẹsan kọja iṣẹju maarundinlogun ni wọn pe ile iṣe ọlọpaa wi pe wọn gburo iro ibọn ninu ile ijọsin naa. Holger ni ko si aridaju wi pe ẹniti o ṣiṣẹ ibi na sakuro nibi isẹlẹ ọhun ti awọn to farapa nipasẹ ọta ibọn si ti wá ní ile iwosan fun itọju. Ninu  fọnran, a ri awọn agbofinro ti wọn kọwọrin pẹlu awọn to farapa ti wọn si n mu wọn wọ inu ọkọ agboku ile iwosan fun itọju. Minisita fun ọrọ abẹle Hamburg Andy Grote ninu ikanni ayelujara Twitter rẹ ni ijọba ti fi ọpọlọpọ awọn agbofinro ransẹ sibi isẹlẹ naa. Ti wọn si rọ awọn araalu lati ma ṣe gbe iroyin ofege tabi sọ oun ti oju wọn ko ri nipa iṣẹlẹ naa. Awọn ẹlẹsin ihinrere Jehofa ni wọn jẹ igun kan ninu awọn Kristẹni, ti wọn da silẹ lorilẹede Amẹrika."
Ọlọ́pàá Germany ń wádìí àfurasí mẹ́rin nínú àwọn tó kọlu Ekweremadu ni Germany,Awọn ọmọ Naijiria kan foju Ekweremadu han eemọ ni GermanyIke Ekweremadu, igbákejì ààrẹ ilé aṣòfin àgbà tẹ́lẹ́ rí èèmọ̀ he nilùú Germany!. Gẹgẹ bi iroyin ti a gbọ ṣe sọ, nṣe ni wọn fi iwe pe Sẹnetọ Ekweremadu si ibi eto nla kan ti awọn ọmọ ẹya Igbo to n gbe ni ilu Nuremberg gbe kalẹ. Gẹgẹ bi ipe ti wọn pe e, oun ni yoo jẹ alejo pataki nibi eto naa nibi ti ohun gbogbo ti yipada ti wọn si n sọ ẹyin adiẹ mọ ọ. Ko pẹ lẹyin iṣẹlẹ yii ni Senetọ Ike Ekweremadu ti raaye pada si Naijiria ti iroyin si n tan kiri pe o ti dariji awọn to gbena woju rẹ ni Germany. Ileeṣẹ ọlọpaa ni Nurnberg ni orilẹ-ede Germany ti fidi iṣẹlẹ naa mulẹ fun BBC. Wọn fi ye BBC laipẹ pe awọn ti bẹrẹ iṣẹ iwadii ni kikun lori awọn afurasi mẹrin ti wọn n wadii lori iṣẹlẹ naa. Oga agba Gabriels-Gorsolke to wa ni Fourth Office ni Nurnberg-Furth sọ fun BBC pe awọn n ṣe iwadii naa bii ti ọdaran ati pe ọwọ ofin yoo tẹ ẹni ti ade ba ṣi mọ lori. Ọpọlọpọ nkan ni awọn ọmọ Naijiria ti n sọ lori ọrọ naa lori ayelujara lati igba to ti ṣẹlẹ. Awọn ọmọ Naijiria kan gba pe ohun ti awọn ọmọ ẹya Igbo yii ṣe ni Germnay ku diẹ kaa to: Awọn miran gba pe àṣìbí inú bíbí ni nitori Ekweremadu gbiyanju fun iran Igbo Bẹẹ lawọn miran n beere ibeere nla pe ki ni Ekweremadu lọ ṣe ọdun iṣu fun ni Germany laduru ọdun iṣu to wa ni Naijiria Bi awọn kan ṣe n bu igbakeji aarẹ ile igbimọ aṣofin Naijiria to kogba wọle pe ko si nkan ti Dauda rẹ da nigba ti o wa lori oye ati pe ikilọ leyi jẹ fawọn olori ti ko ba ṣe daadaa. Opọlọpọ awọn eniyan ti kii ṣe iran Igbo ni iṣu ẹni lo ti ọwọ ẹni bọ epo ni ọrọ yii nitori ile kan naa ni gbogbo wọn ti wa ni ila oorun guusu Naijiria
Benin artefacts: Germany ń gbèrò láti dá ère 530 ìlú Benin tí wọ́n jí padà sí Nàìjíríà,Orilẹede Germany ti bẹrẹ si ni gbero lati da awọn ere iṣẹnbaye ilu Benin to wa nilẹ naa pada si Naijiria. Igbimọ kan lorilẹede Germany lo fidi ọrọ yii mulẹ fawọn akọroyin ni Ọjọru, ọjọ kẹrinlelogun oṣu kẹta ọdun 2023. Lasiko ijọba amunilẹru ilẹ Gẹẹsi ni wọn ji awọn ere naa lati ijọba Benin lọ si Germany. Awọn ere yii si ti wa nile nnkan iṣẹnbaye pamọ si lati igba ti wọn ti ko wọn lọ si oke okun ni ilu Berlin tii ṣe olu ilu orilẹede Germany. Awọn alakoṣo ibi iko nnkan iṣẹnbaye naa si lo fẹnu ko pe awọn yoo da awọn ere idẹ ilu Benin pada si ibi ti wọn ti ko wọn wa. Ninu atẹjade kan ti wọn fi sita, igbimọ naa sọ pe ifọrọjọmi toro ọrọ ti n lọ pẹlu awọn orilẹede ti wọn ti gbe awọn ere kan wa si orilẹede Germany lati da wọn pada. Minisita ọrọ ilẹ okeere ni Germany, Heiko Maas sọ pe ọna kan lati ṣe ododo nipa itan ikonilẹru ni dida awọn ere ọhun pada. ''Nipa awọn ere idẹ ilu Benin, a ti n ba awọn aṣoju orilẹede Naijiria ni Germany sọrọ, Maas lo sọ bẹẹ.'' Okoo le lẹẹdẹgbẹta nnkan iṣẹnbaye ilu Benin le mẹwaa(530) lo wa nile ikon nkan si to wa ni ilu Berlin.
Coronavirus: Orílẹ̀-èdè Tanzania àti Somalia náà ti gbàlejò àrùn Coronavirus,Minisita eto ilera orilẹede Tanzania, Ummy Mwalimu ti kede pe arun Coronavirus ti tan de orilẹede naa. Mwalimu sọ pe ọmọ ilẹ Tanzania kan to  de lati orilẹede Belgium lọjọ karundinlogun Oṣu Kẹta ọdun yii lo ko arun naa wọle. O ni obinrin naa ko ṣafihan apẹẹrẹ aisan naa nigba ti wọn ṣe ayẹwo ara rẹ ni kete to gunlẹ si papakọ ofurufu Kilimanjaro. Amọ, nigba to de yara igbalejo rẹ lo bẹrẹ aisan ranpẹ, ti ayewo si fi han pe arun Coronavirus ti n ba finra. Mwalimu ti rọ awọn ọmọ orilẹede naa lati ma foya nitori ijọba yoo ṣe gbogbo to yẹ ni ṣiṣe lati dẹkun itankalẹ arun naa lorilẹede naa. Lẹyin naa lo wa fikun pe ijọba ilẹ naa ti bẹrẹ igbesẹ lati ṣawari gbogbo awọn eeyan ti obinrin ọhun ṣalabapade ninu irin ajo rẹ lati Belgium si Tanzania lati le ṣayẹwo wọn. Baakana, ijọba orilẹ-ede Somalia ti kede pe wọn ti gbalejo arun Coronavirus  lorilẹ-ede wọn. Minisita eto ilera Somalia, Fowsiya Abukar sọ fun awọn akọroyin pe ọmọ ilẹ ọhun kan to ṣeṣe de lati oke okun lo ko arun Coronavirusa wọle. O ni ijọba ti gbẹsẹ le gbogbo ohun to jọ mọ irin ajo oke okun nilẹ naa fun ọsẹ meji gbako, bẹrẹ lati ọjọ kejidinlogun Oṣu Kẹta ọdun yii lati le dekun itankalẹ ajakalẹ arun naa. Ijọba Ghana gbe ilẹkun gbogbo ileẹkọ tipa  lati dekun itankalẹ Coronavirus Kaka ki ewe agbọn arun asekupani Coronavirus dẹ, ko ko ko lo n le si jakejado agbaye, to si ti n kan si ilẹ Afirika pẹlu. Lọwọlọwọ bayii orilẹede Ghana, to mule ti ilẹ wa Naijiria ti sọ agadagodo sawọn ẹnu ọna ileẹkọ rẹ, to fi mọ awọn ileẹkọ giga fasiti, titi di ọjọ mii, ọjọ re. Bakan naa lo tun kede pe ko gbọọdọ si eto kankan mọ nigboro to nii se pẹlu ipejọpọ ero lọna ati dena itankalẹ ọwọja arun asekupani Coronavirus. Aarẹ orilẹede Ghana, Nana Akufo-Addo lo kede bẹẹ lasiko to n bawọn ọmọ orilẹede naa sọrọ pẹlu afikun pe, ko gbọdọ si ipade apero kankan mọ, to fi mọ isin laarin awọn ẹlẹsin, idije ere idaraye ati iwọde awọn oloselu, fun ọsẹ mẹrin gbako. Bakan naa nijọba ilẹ Ghana tun ti kede pe, ọmọbibi ilẹ naa to ba ti lọ si awọn orilẹede tawọn alarun Coronavirus ibẹ ju igba lọ, laarin ọjọ mẹrinla sẹyin ko ni ni anfaani lati wọle pada si orilẹede naa. Ijọba orilẹede Ghana ti kede fawọn ileesẹ ọkọ ofurufu pe ki wọn mase gbe ero wa si orilẹede Ghana, lati awọn orilẹede ti arun Coronavirus n ba finra. Ijọba ni oun gbe awọn igbesẹ ọhun lati dẹkun bi ọwọja arun Coronavirus to n ja kiri eyi to ti mu ki awọn eeyan to ni arun naa lorilẹede Ghana di mẹfa, lati meji to wa tẹlẹ. A maa n pe ọrọ arun asekupani yii ni òwè, amọ ni bayii, o ti n ni àáró nínu nitori awọn orilẹede lagbaye lo ti n gbe awọn igbesẹ to lagbara lati kawọ arun naa ko. Idi ni pe ko din ni ẹgbẹrun mẹwa arinrinajo ẹsin to de lati orilẹ-ede Saudi Arabia l'opin ọsẹ ti wọn ti ya sọtọ bayii ni Turkey, eniyan mẹjọ lo si ti ni arun Coronavirus lorilẹede naa bayii. Minisita fun eto ilera l'orilẹ-ede Turkey, sọ pe yara ọtọọtọ ni wọn fi ẹnikọọkan wọn si fun iyasọtọ, ni ankara ati ni ẹkun Konya to wa ni tosi. Ọkan lara awọn arinrinajo naa, to ṣẹṣẹ de lati Saudi Arabia l'ọsẹ to kọja ni aarun naa lara. Oṣu to kọja ni ijọba Saudi Arabia fi ofin de awọn arinrinajo ẹsìn lati ilẹ okeere pe, ki wọn o ma wa a si ilu Mecca ati Medina. Ọmọ osu mẹrin ni Coronavirus nilẹ Cambodia: Bakan naa ni orilẹ-ede Cambodia tun ti fidi eniyan mẹẹrin miran to ni arun naa lara mulẹ. Koda, ọmọ oṣu mẹrin naa wa lara wọn. Baba ọmọ tuntun naa jẹ ọmọ orilẹ-ede France kan, to rinrinajo lati ilu Paris gba Singapore kọja lọ si Phnom Pehn. Ayẹwo fihan l'ọjọ Aiku pe, ọkunrin naa ni i, ṣugbọn iyawo rẹ ko ni i. Bakan naa, ọkunrin ọmọ Cambodia kan to de lati France, ati awọn eniyan meji miran to de, lẹyin ti wọn lọ fun ayẹyẹ ẹsin Islam kan ni orilẹ-ede Malaysia naa ni arun asekupani yii Eyi mu ki apapọ awọn to ti ni arun naa l'orilẹ-ede Cambodia jẹ mejila bayii. South Africa fofin de arinrin ajo lati Amẹrika, UK ati Italy: Aarẹ South Africa, Cyril Ramaphosa sọ pe wọn yoo fi ofin de awọn ajoji lati orilẹ-ede US, UK, Italy ati awọn orilẹ-ede miran ti aarun naa pọ si, lọjọru. O sọ pe lootọ ni yoo pa ọrọ aje lara, ṣugbọn awọn ko gbọdọ fi ọwọ yẹpẹrẹ mu ọrọ coronavirus. Bakan naa ni South Africa ti fofin de ipejọpọ eniyan to ba le ni ọgọrun, wọn si tun fẹ ti ilẹkun awọn ileewe. Awọn ọmọ orilẹ-ede Kenya nikan, ati awọn ajoji to ba ni iwe igbelu ti ọjọ ko ti i lọ lori rẹ nikan, ni wọn yoo faaye gba lati wọle si Kenya. Eniyan mẹta ni wọn ti kede pe o ni aarun naa ni Kenya. Lọwọlọwọ, orilẹ-ede mẹrindinlọgbọn lo ti ni aarun naa l'agbaye. Eniyan to le ni ọọdunrun lo si ti ni i nilẹ Afica. Egypt, Senegal, ati South Africa si lo pọ si julọ. Olootu ijọba Los Angeles l'orilẹ-ede America, Eric Garcetti ti paṣẹ pe, ki gbogbo awọn ile ọti, ile ounjẹ, ati ile ijo to wa nilu naa gbe ilẹkun wọn ti. Aṣẹ yii jade lẹyin wakati diẹ ti ijọba ilu New York naa ṣe bẹ ẹ. Ninu iroyin miran, eto agbelewo kan to n lọ lori amohunmawoaran ni Germany lati ọjọ kẹfa, oṣu Keji, nibi ti awọn to olukopa ti wa ni ilu ile kan naa, ti wọn ko ti ẹ ti i gbọ nipa aarun COVID-19. Ko ti foju han boya ẹnikẹni ti ẹ fi to wọn leti nipa aarun naa. Awọn kan n se faaji lọ ni ti wọn ni. Eniyan bi ẹgbẹrun marun lo ti ni Coronavirus ni Germany.
"Coronavirus: Borussia Dortmund fẹ̀yìn Schalke 04 gbolẹ̀ bí Líìgì ilẹ̀ Germany ṣe padà bẹ̀rẹ̀,Ayo mẹrin si odo ni ikọ Borussia Dortmund fi gbo ewuro soju ẹgbẹ agbagbọọlu Schalke 04 bi idije Bundesliga ṣe pada gberasọ lọjọ Abamẹte, ọjọ kẹrindinlogun oṣu karun un ọdun 2020. Erling Braut Haaland lo kọkọ rẹyin awọn ikọ Schalke ni iṣẹju kọkandinlọgbọn ti ifẹsẹwọnsẹ ọhun bẹrẹ. Ko pẹ si ti Raphaël Guerreiro tun sọ bọọlu sinu awọn Schalke, lẹyin naa lo sọ goolu miran wọle ni abala keji ifẹsẹwọnṣe ọhun. Thorgan Hazard naa ko gbẹyin rara nigba to ṣe bi ọkunrin laarin iṣẹju diẹ ninu abala keji ifẹsẹwọnsẹ naa. Ifẹsẹwọnsẹ naa waye laisi ero iworan. Bundesliga ni Liigi akọkọ nilẹ Yuroopu ti yoo bẹrẹ idije bọọlu lẹyin ti ajakalẹ arun Covid-19 mu ki ere idaraya kogba wọle kaakiri agbaye ni ibẹrẹ ọdun 2020. Balogun ẹgbẹ agbabọọlu Naijiria nigba kan, to tun jẹ agbabọọlu Chelsea tẹlẹ, John Mikel Obi ti finu-findọ fi idije Turkish Super Lig leaders Trabzonspor, silẹ lẹyin ọjọ diẹ to fi ero ọkan rẹ han si bi liigi naa ṣe n tẹsiwaju lai fi itankalẹ arun coronavirus ṣe. Liigi naa jẹ ọkan lara awọn idije bọọlu l'agbaye to ṣi n waye, botilẹjẹ pe wọn ko ṣe ni gbangba. Ṣugbọn ni ọjọ Abamẹta to kọja, Obi, to jẹ ọkan pataki ninu idije Trabzonspor, kọ ọ si ori ayelujara pe oun ko faramọ igbesẹ naa. Ọjọ Iṣẹgun ni ẹgbẹ agbabọọlu rẹ fi ikede sita pe o ti fi opin si adehun iṣẹ to wa laarin wọn, lai boju wo owo ti yoo padanu. Obi kọ si oju opo ayelujara Instagram rẹ pe ""awọn nkan miran to ṣe iyebiye ju bọọlu gbigba wa l'aye. Ara a mi ko gba a, mi o si fẹ ẹ gba bọọlu niru ipo bayii."" ""O yẹ ki gbogbo eniyan o wa nile pẹlu idile wọn ati awọn ẹbi niru asiko yii. Ki wọn o wọgile saa yii, pẹlu bi agbaye ṣe n dojukọ asiko ewu bi eyi."" Awọn agbabọọlu miran to n gbe l'orilẹ-ede Turkey bi i Radamel Falcao ati Didier Drogba f'esi si ọrọ naa pe bẹ ẹ gan lo ṣe yẹ ko ri. O ku ọjọ kan ki ẹgbẹ agbabọọlu Mikel, Trabzonspor o koju Istanbul Basaksehir ni Obi fi ọrọ naa sita. Eniyan mẹfa pere lo ni arun coronavirus lasiko ti Obi fi ikede naa sita, ṣugbọn o ti pe mẹtadinlaadọta bayii. Ijọba si ti gbe igbesẹ lati fi opin si itankalẹ rẹ ku, nipa titi awọn ileewe ati fasiti, ti wọn si n fi aaye gba awọn idije ere idaraya lai si awọn oluworan nibẹ. Ko si tun si irinajo oju ofurufu lọ si awọn orilẹ-ede kan mọ."
Covid 19 Update: Àwọn orílẹ̀-èdè kan tún ti kéde kó nílé-ó-gbélé nítorí coronavirus,Àwọn orílẹ̀-èdè kan tún ti kéde kó nílé-ó-gbélé nítorí coronavirus Orilẹ-ede Germany, lo kọkọ tun kede isede coronavirus nilẹ Europe, eyi to ti fa awuyewuye jakejado ilẹ naa. Bi arun ọhun ṣe n ṣoro ni Europe, lo n pọ si ni America. Eeyan to le ni miliọnu mẹrindinlaadọta ni arun coronavirus ti ràn ni agbaye. Àwọn to fẹ ẹ to miliọnu kan ati ẹgbẹrun lọna igba lo si ti kú. Bo ṣe n pọ si ni America ati Europe, si ti n mu ki iporuru ọkan wá, nipa eto ọrọ aje agbaye to ti dẹnu kọlẹ. Lati le mu adinku ba itankalẹ rẹ, Olootu ijọba orilẹ-ede Germany, Angela Merkel, tun kede isede miran, bẹrẹ lati ọjọ Aje titi di ipari oṣu Kọkanla. Bo tilẹ jẹ pe ko ni i si igbele, titi pa ni awọn ile oúnjẹ, ile igbafẹ, ile ọtí, ati sinima yoo wa. Yatọ si Germany, orilẹ-ede England naa ti n gbaradi fun ofin konile-o-gbele tuntun, lẹyin ti awọn alasẹ Austria, France, ati Ireland, kede ti wọn. Ọpọlọpọ lo si ti n foya, nitori ipa ti isede ọlọsẹ mẹrin ọhun yoo ni lara ọrọ aje. Ofin konile o gbele to l'agbara yoo tun bẹrẹ lọjọ Aje ni Belgium. Portugal naa si ti kede konile o gbele, bẹrẹ lati Ọjọru. Ni France, Olootu ijọba, Jean Castex, sọ pe wọn yoo fi ofin de awọn ile itaja, lati ma ta àwọn nkan to ṣe koko, bẹrẹ lati ọjọ Iṣẹgun, lati le doola àwọn onile itaja keekeeke to ti ko gba wọlé. Orilẹ-ede Spain ti kede isede alaalẹ, pupọ ninu awọn ẹkùn lo si ti ti ẹnu ibode wọn pa. Ireti wa pe ijọba orilẹ-ede Italy naa yoo kede ilana tuntun lọjọ Aje.
"Adolf Hitler: Kíni ẹ̀yin rántí tàbí mọ̀ nípa Adolf Hitler yìí?,Bi ẹ ba gbọ orukọ yi kini iru ero to maa n wa si ọkan yin? Bi oloselu kan ba wa dije sipo torukọ rẹ si n jẹ Adolf Hitler njẹ ẹyin yoo dibo fún ùn? Awọn ibeere yi lo ṣuyọ lori iroyin kan ti iwe iroyin orileede Germany kan torukọ rẹ n jẹ Bild gbe jade pe arakunrin kan torukọ rẹ n jẹ Adolf Hitler wọle sipo kánsílọ̀ ninu idibo to waye ni Namibia. Adolf Hitler Uunona jawe olubori labẹ asia ẹgbẹ Swapo to jẹ ẹgbẹ to wa lori oye níbẹ. Oloselu naa to fi orukọ Adolf Uunona dije ko ida marundinlaadorin ninu ida ọgọrun  ibo to waye loṣu to kọja ni Ompundja ilu kekere kan to wa ni Ariwa orileede naa. Ninu iwe orukọ oludije lẹta 'H' ni wọn fi kọ Hitler to wa ninu orukọ rẹ ṣugbọn ninu iwe ẹri abajade ibo,wọn kọ ẹkunrẹrẹ orukọ rẹ sibẹ gbagada ni. Lọwọ orileede Germany ni Namibia ti gba ominira. Iru awọn orukọ bayi si jẹ iranti fawọn eeyan pe wọn ni nkan ṣe pẹlu Germany. Ati pe awọn eeyan ile naa kan wa ti wọn n sọ ede Germany. Arakunrin Uunona so fun ileesẹ iroyin Bild pe ""Baba mi kan sọ mi lorukọ Hitler ni.Mi o ro pe o mọ itumọ rẹ."" ""Nigba ti mo wa ni kekere orukọ naa ko jẹ ajoji si mi.Bi mo se n dagba ni mo bẹrẹ si ni mọ pe amunisin ni ẹni to n jẹ orukọ yi nigba aye rẹ"" Germany ko Namibia l'ẹru lẹyin ti ogun agbaye kini pari ṣaaju igba ti Hitler bọ sori aleefa. N'ise ninu awọn eeyan maa n bajẹ ni Namibia bi wọn ba ṣe iranti igba amunisin yi Laarin ọdun 1904 si 1908 awọn ọmọ-ogun Germany pa to ọpọ eeyan ẹya Nama ati Herero bi ẹni pa ẹran ninu iṣẹlẹ t'awọn onkọtan a máa pe ni ""Forgotten Genocide"""
Reinhard Bonnke: Ajíhìnrere àgbáyé Reinhard Bonnke papòdà lẹ́ni ọdún mọ́kàndínlọ́gọ́rin,Iku doro, iku ṣeka, iku ti mu gbajugba ajiyinrere agbaye, Reinhard Bonnke lọ lẹni ọdun mọkandinlọgọrin. Ninu atẹjade kan ti iyawo rẹ, Annie Bonnke buwọ lu loju opo Facebook rẹ ni wọn ti kede iku ojiṣẹ Ọlọrun yii. Wọn sọ ninu atẹjade naa pe pẹlu alaafia ni Ọgbẹni Bonnke fi pada lọ ba Ẹlẹdaa rẹ ni ọrun. Fun ọgọta ọdun sẹyin, Bonnke ṣiṣẹ ajihinrere kaakiri agbaye papaa julọ nilẹ Afirika, o ṣe eto isọji kaakiri awọn orilẹ-ede. Idile rẹ ki gbogbo eeyan fun iranwọ ati igbaruku ti wọn fun Bonnke eleyi to jẹ ko ṣe aṣeyọri ninu iṣẹ ipe rẹ.
Iléeṣẹ́ ológun Israel ṣèèṣì ṣekúpa àwọn ẹlẹ́wọ̀n mẹ́ta ní Gaza,Ileeṣẹ ologun orilẹede Israel ti kede pe awọn seesi sekupa awọn ẹlẹwọn mẹta kan ti wọn jẹ ọmọ orilẹede Israel to wa ni ahamọ ni Gaza lọjọ Ẹti. Atẹjade to jade lati ọdọ ileeṣẹ ologun ni awọn ikọ ologun ro pe awọn agbebọn ni awọn ẹlẹwọn mẹta. Yotam Haim, Alon Shamriz ati Samer El Talalqa ti wọn le diẹ ni ẹni ogun ọdun ni ileeṣẹ ologun sina bolẹ fun, ti wọn si jẹ pe Ọlọrun. Awọn oloogbe mẹta yii wa lara awọn eeyan ti ikọ Hamas jigbe lọjọ keje oṣu kẹwaa ọdun 2023. Ileeṣẹ ologun ni ọkan lara ọmọ ologun ri awọn ẹlẹwọn mẹta naa ni ile afọku kan, ti wọn ko wọ ẹwu sara, ti wọn si fi asọ funfun kọ igi. “Ẹru ba ọmọ ologun naa to si sina bolẹ lẹsẹkẹsẹ, to si n pariwo pe awọn agbebọn niwọn. “Meji laarin awọn ẹlẹwọn naa ku lẹsẹkẹsẹ, ti eeyan kan to farapa si fẹsẹ fẹ.” Ileeṣẹ ologun ni ko pẹ ni awọn gbọ ariwo ẹgbawa ni ede Hebrew, ti Ọga ologun to lewaju si palasẹ pe ki wọn dawọ duro. Ẹlẹwọn to pariwo fun iranlọwọ naa pada jade laye. Ileeṣẹ ologun ni o seese ki awọn ẹlẹwọn mẹta naa ri aye lati saa kuro ni ahamọ ikọ ologun Hamas ti wọn wa. Ọkan lara osisẹ ileeṣẹ ni nnkan to waye lodi si ofin ati ilana ileeṣẹ ologun pe ki wọn sian bolẹ lai se iwadii to tọ. O ni isekupani jẹ ohun to banilọkan jẹ pupọ, to si jẹ ko di mimọ pe iwadii to yẹ yoo bẹrẹ lori isẹlẹ naa. O fikun pe awọn ti kọ ẹkọ pẹlu nnkan to waye yii, ti awọn si ti fi iwe ofin ati ilana ransẹ si awọn ọmọ ologun kaakiri.
Ológun Israel daṣọ bojú, tì wá mọ́lé, lù wá nílù bàrà lásìkò tí wọ́n kọlu ilé ìwòsàn  - Àwọn òṣìṣẹ́ ìlera Gaza,Awọn adoola ẹmi ọmọ orilẹ-ede Palestine ti sọ fun BBC pe awọn ọmọ ogun Israel fi aṣọ boju awọn, wọn ti awọn mọle, wọn tun lu awọn nilu bara lẹyin ti awọn ọmọ ogun ọhun kọlu ile iwosan wọn loṣu to kọja. Ahmed Abu Sabha, to jẹ dokita nile iwosan Nasser ṣalaye bo ṣe lo ọsẹ kan gbako ni atimọle, nibi ti wọn ti dẹ aja si oun ti awọn ọmọ ogun Israel si kan oun lapa. Nnkan yii kan naa ni awọn meji mii, ti wọn ko fẹ darukọ wọn sọ fun BBC sọ. Wọn ṣalaye pe awọn ologun naa na awọn laibikita, wọn si ni ki wọn kunlẹ fun ọpọ wakati. Nigba ti BBC kan si ileeṣẹ ọmọ ogun Israel, Israel Defense Forces (IDF),  lori ẹsun naa, o kọ lati sọ ohunkohun. Ikilọ: Awọn iroyin to wa nibi le ba inu awọn eeyan kan jẹ Ṣaaju ni IDF ti kọkọ kọlu ile iwosan kan niluu Khan Younis laarin oṣu to kọja lẹyin to ni oun gbọ pe awọn jagunjagun Hamas wa nibẹ. IDF tun sọ pe ibẹ ni awọn ọmọ ogun Hamas ko awọn ọmọ ogun Israel ti ọwọ rẹ ba pamọ si. Fidio kan ti wọn ya ni bonkẹlẹ, eyii ti BBC ri ṣafihan bi wọn ṣe fi iya jẹ awọn eeyan naa bii ẹranko. Fidio ọhun ṣafihan awọn ọkunrin ti wọn bọ aṣọ wọn titi de awọtẹlẹ, ti wọn si ka ọwọ wọn si ẹyin ori wọn. Adari ile iwosan naa, dokita Atef Al-Hout sọ fun BBC pe ẹnikẹni to ba gbe ori rẹ soke yoo jẹ ọpalamba iya. Onimọ kan nipa eto ilera ati ẹtọ ọmọniyan, Lawrence Hill-Cawthorne sọ pe nnkan ti awọn ologun naa ṣe ko ba ofin mu. Ṣaaju lọjọ kejidinlogun, oṣu Keji ni ajọ WHO sọ pe ko si omi ati ounjẹ nile iwosan ọhun. Awọn eeyan naa, ti wọn ti moribọ ninu ikọlu naa, jiyin fun BBC pe ibi ti wọn ti n ṣetọju awọn alaboyun, eyii ti wọn n pe ni Mubarak, ni IDF ti n fiya jẹ awọn oṣiṣẹ naa. Dokita Abu Sabha sọ pe wọn mu oun lọ sinu Mubarak naa, to jẹ ile ifiyajẹnu fun IDF. O ni “Wọn gbe mi sori aga kan, mo gbọ iro okun, ṣe ni mo ro pe wọn fẹ yẹgi fun mi. “Lẹyin naa ni wọn fọ igo kan ti wọn fi ge ẹsẹ mi, wọn si fi ẹjẹ naa silẹ koo maa ṣan jade lara mi.” Amọ ṣa, IDF ti sọ fun BBC pe oun kii wu irufẹ iwa bẹẹ rara. Awọn eeyan naa sọ siwaju si pe lẹyin akoko diẹ ni wọn ko awọn sinu ọkọ lọ si agbegbe miran. Wọn ni awọn ologun naa fi igi atawọn nnkan oloro miran na awọn lasiko irinajo ọhun. IDF kọ lati sọrọ lori ẹsun ti dokita Abu Sabah fi kan wọn. Bo tilẹ jẹ pe awọn ọmọ ogun Israel ko sọ fun awọn eeyan naa ni pato ẹsẹ wọn, amọ wọn ni lara ohun ti wọn n beere lọwọ awọn ni boya awọn ri ọmọ ogun Hamas lagbegbe ile iwosan naa. Ileeṣẹ eto ilera Palestine ti Hamas n dari rẹ sọ pe, ko din ni ẹgbẹrun lọna ọgbọn eeyan to ti jade laye bayii latari ado oloro Israel si awọn ile iwosan. Ẹwẹ, ajọ International Committee of the Red Cross (ICRC) ti sọ pe inu oun bajẹ gidi lori iroyin bi Israel ṣe n fiya jẹ awọn adoola ẹmi ni Gaza. ICRC ni “Ko tọ ki IDF maa fiya jẹ awọn to wa ni ahamọ rẹ, o si yẹ ki wọn maa tọju wọn gẹgẹ bii eeyan ẹlẹran ara. Atẹjade kan lati ọdọ ajọ UN sọ pe ọpọ igba ni awọn ọmo ogun Israel in fiya ti ko tọ jẹ awọn ọmọ Paletine ti wọn n mu. Ṣugbọn IDF ti ni ko si ootọ kankan ninu ọrọ UN.
Israel Gaza war: Hamas sọ pé èèyàn 70 kàgbákò ikú lọ́wọ́ àdó olóró tí Israeli ju lù wọn,Ileeṣẹ ilera Gaza sọ pe ado oloro kan ti Israeli sọ ti ṣekupa eeyan aadọrin ni ibudo Al-Maghazi tawọn ogunlende fori pamọ si. Agbẹnusọ wọn kan sọ pe o ṣeeṣe ki iye awọn to ku lekun si tori aduru mọlẹbi to n gbe ni ibudo naa. Ileeṣẹ ologun Israel sọ fun BBC pe awọn n ṣe iwadii lori iṣẹlẹ naa. Ikọlu yi n waye lasiko ti Egypt to mule ti Gaza ti ṣe agbekalẹ ilana tuntun ti yoo mu ki wọn dawọ ija duro laarin Israel ati Hamas. Ọkẹ aimọye eeyan lo farapa ti wọn si gbe wọn lọ sileewosan Al-Aqsa ti a si ri fọnran fidio to ṣafihan awọn oku ti wọn gbe sinu apo ati awọn ọmọde ti ẹjẹ bo oju wọn. Ileeṣẹ ilera tun sọ pe ile mẹta kan farapa ninu ikọlu yi to waye lọjọ Aiku. Gẹgẹ bi agbẹnusọ ileeṣẹ ilera Ashraf al-Qudr ṣe sọ agbegbe kan tawọn eeyan pọ si ni ikọlu naa parẹ patapata. Baba kan sọ pe oun padanu ọmọ rẹ obinrin ati awọn ọmọ ọmọ rẹ to si fikun pe awọn sa kuro lapa ariwa wa si aarin gbungbun Gaza ni. O ni ''aja kẹta ile wa ni wọn  n gbe'' O fikun pe ''Niṣe logiri ile ya lu wọn.Awọn ọmọ ọmọ  mi, ọmọ mi obinrin, ọkọ rẹ, gbogbo wọn ti ku'' ''Wọn mọọmọ doju ija kọ wa ni.Awa araalu. Ko si ibi ti ko si ewu nibẹ.Wọn sọ pe ki a fi ilu Gaza silẹ- a ti wa si aarin gbungbun Gaza bayii lati wa kagbako iku'' Ajọ alagbelebu pupa sọ pe ''ikọlu kikan kikan ti mu ki wọn ti opopona laarin ibudo Maghazi ati awọn ibudo atipo mii,Al-Bureij ati Al-Nuseirat'' Eyi a si maa fa idiwọ fawọn oṣiṣẹ adoola ati ọkọ ti wn yoo fi gbe alaisan. Ninu atẹjade ti wọn fi ṣọwọ si BBC, ileeṣẹ ologun Israel sọ pe awọn ko gburo ikọlu kankan ni ibudo Maghazi. Wọn ni ''tohun ti gbogbo iṣoro taa n koju lọwọ awọn agbesunmọmi Hamas to  wa laarin awọn agbegbe taraalu n gbe ni Gaza, ileeṣẹ ologun Israel ko sọ ireti nu lati gbe igbese ti yoo mu adinku ba ifarapa awọn araalu'' Gẹgẹ bi ileeṣẹ ilera ti ṣe sọ o le ni eeyan ọgrun lọna ogun ti wọn ti pa-ọpọ ninu wọn jẹ ọmọde ati obinrin-tawọn ẹgbẹrun lọna marun le laadọta si farapa ni Gaza lati ọjọ Keje oṣu Kẹwaa. Eyi waye lẹyin ti Hamas ati awọn ikọ Palestine mii ṣe ikọlu si Israel ti wọn si pa eeyan ẹgbẹfa  ti wọn si ko awọn ojilerugba lẹru. Lọjọ Aiku Olootu ijọba Israel Benjamin Netanyahu sọ pe ogun tawọn n ja yi wa pẹlu adanu nla. Ileeṣẹ ologun Israel sọ pe o le ni ọmọ ogun awọn mejila to padanu ẹmi wọn ni Gaza ti eyi si mu iye awọn to ku lẹyin ikọlu ọjọ Keje oṣu Kẹwaa di eeyan mẹrindinlọgọjọ. Ọjọ Abamẹta jẹ ọkan lara awọn ọjọ ti ikọlu naa lagbara amọ ọgbẹni Netanyahu sọ pe ko si ṣiṣe ko si aiṣe ju kawọn tẹsiwaju pẹlu ogun naa, Aba tuntun ti Egypt n gbero lori dida ija duro la gbọ pe wọn yoo ṣe agbekalẹ rẹ lọna mẹta: Egypt ni ijiroro yoo ti waye tiQatar ati America naa yoo si kopa. Oṣiṣẹ Israel kan sọ fun ileeṣẹ iwe iroyin Maariv pe akitiyan Egypt yi le yọri si idunadura. Hamas sọ pe awọn n ṣe agbeyẹwo aba ti wn mu wa yii. Ẹwẹ ileeṣẹ to n kẹru gba ori mi ilẹ Denmark nii, Maersk sọ pe awọn n palẹmọ lati bẹrẹ iṣẹ pada gba okun pupa kọja si Gulf of Aden Ikede yi waye lẹyin ti wọn se agbekalẹ ikọ ologun agbaye kan ti America lewaju rẹ lati koju idojule awọn kọntena to n gbẹru kọja lati ọwọ awọn ọmọ ogun ọlọtẹ Houthi., Awọn ikọ Houthi yi ti jẹjẹ atilẹyin fun Hamas ti wọn si lawọn ko ni faaye gba ọkọ oju omi kankan lati kẹru lọ si Israel. Maersk ati awọn ileeṣẹ ọkọ oju omi mii dawọ kikẹru gba omi okun Pupa ati Suez Canal nibẹrẹ oṣu yi tori ikọlu lọwọ awọn diroonu. Ileeṣẹ ologun America lagbegbe naa s pe awọn ja diroonu mẹrin kan lulẹ lagbegbe omi okun pupa eyi ti wọn ran wa lati agbegbe Yemen. Bakan anaa, Poopu mimọ Pope Francis ti pe fun alaafioa lagbegbe ilẹ larubawa lasiko to n dari ijọsin aisun Kersimesi to waye ni Saint Peter's Basilica ni Vatican. O mẹnu ba ogun to nwaye laarin Israel ati Hamas to si ni ọrọ alaafia ti Jesu fi ranṣẹ ni gbogbo alaye ti ko bojumu lori ogun yi ti n tẹri ni ilẹ ti wọn bi Jesu si. Afikun iroyin lati ọwọ awọn akọroyin BBC
South Africa gbé Israel lọ ilé-ẹjọ́ àgbáyé lórí ẹ̀sùn ìṣekúpa ọ̀pọ̀ èèyàn ní Gaza,Orilẹede South Africa ti gbe Israel lọ iwaju ileẹjọ agbaye, ICJ, lori ẹsun iṣekupani ni Gaza. Ileeẹjọ ajọ iṣọkan agbaye ọhun lo fidi gbigbe iwe ipẹjọ mulẹ lori bi Israel ṣe tapa si asọyepọ tako pipa ẹya run. Ẹwẹ, Israel lo ti tako ẹsun naa ti Minista fọrọ ilẹ okeere nilẹ naa si wi pe “a tako bi South Africa ṣe n tan ipẹgan ẹlẹjẹ yii ka”. Ileẹjọ ICJ, to wa ni Hague lorilẹede Netherlands ni ẹka idajọ to ga julọ lajọ iṣọkan agbaye, to si maa n da si aawọ laarin orileẹde, ti wọn si tun maa n fun wọn lamọran lori ofin agbaye. Lẹyin to pe ẹjọ naa si ICJ, ileṣẹ aarẹ ilẹ South Africa lo wi pe “lati pinwọ ipanirun ni a duro fun”. O wi pe, “South Africa kọminu gidi lori awọn araalu ti ogun naa kamọ Gaza ninu akọlu Israel sagbegbe naa ni bi wọn ṣe n lo ipa ati agbara lai bikita lati fi gbe awọn olugbe ibẹ kuro. “Siwaju sii, a n gbọ iroyin pe awọn iwa ilufin ogun, titẹ ẹtọ ọmọniyan mọlẹ, atawọn iwa miran to nii ṣe pẹlu pipa ẹya kan run ti waye, to si ṣeeṣe ko tun maa waye lọwọ ninu awọn iṣekupani to n lọ ni Gaza.” Iwe ipẹjọ naa to loju ewe mẹrinlelọgọrin lo wi pe “gbogbo ohun ti Israel n ṣe lagbegbe naa lo jọ bii pe wọn fẹẹ mọọmọ mu iparun ba iran ati ẹya kan ni Palestine”. Wọn waa rọ ICJ lati gbọ ẹjọ na lọsẹ to n bọ, ki wọn si fi awọn ofin kan de Israel lati pinwọ ogun ni Gaza. Lior Haiat, to gbẹnusọ fun ileeṣẹ ilẹ okeere lorilẹede Israel wi pe South Africa lo kan n fi “ilara ati ẹgan wa ohun ti ko sọnu niwaju ileẹjọ naa”. Haiat wi pe South Africa n “lẹdi apo pọ mawọn ẹgbẹ agbesunmọmi to n pe fun iparun israel”, ati pe Hamas “lo wa nidi ijiya awọn ọmọ Palestine to n gbe ni Gaza latari bi wọn ṣe n fi wọn boju, ti wọn si n ji awọn ohun iranwọ ti wọn ri gba”. “Israel lo n tẹlegbogbo ilana ofin lagbaye to si ti paa laṣẹ fawọn ọmọgun rẹ lati doju ija kọ awọn Hamas nikan ati ẹgbẹ agbesunmọmi to ba ṣe iranwọ abi atilẹyin fun wọn.” Lati oṣu kọkanla ni South Africa ti pe awọn aṣoju ijọba rẹ to wa ni Israel pada wale, ti Israel naa si fesi nipa pipe olori aṣoju ilẹ naa ni South Africa pada lati Pretoria. Bakan naa ni ile aṣofin apapọ South Africa fẹnu ko si ki wọn piwọn ibaṣepọ pẹlu Israel, amọ ti ijọba ko tii gbe igbẹsẹ yii. South Africa lo ti kọkọ lọ si ileẹjọ awọn ọdaran lagbaye, ICC, lori ọrọ ogun naa amọ Israel ko ka ileẹjọ naa kun nkankan. Ogun to n lọ lọwọ laarin Israel ati Hamas lo bẹrẹ pẹlu akọlu Hamas si guusu Israel lọjọ keje, oṣu kẹwaa, ọdun 2023, nibi ti wọn ti ṣekupa awọn bii ẹgbẹfa – ti pupọ ninu wọn jẹ araalu – ti wọn si ko awọn bii ojilerugba lọ. O le ni ẹgbẹrun mọkanlelogun ati ẹẹdẹgbẹta eeyan ti wọn ti padanu ẹmi wọn ni Gaza lati igba naa – ti pupọ ninu wọn jẹ obinrin ati ọmọde – ninu akọlu ẹsan ti Israel ṣe si Gaza gẹgẹ bii ileeṣẹ eto ilera ti Hamas n dari rẹ ṣe wi.
Ìkọlù bẹ̀rẹ̀ padà láàrín Israel àti Hamas, lẹ́yìn wákàtí díẹ̀ tí gbèǹdéke ìdádúró ìjà parí,Iro ibọn ati ado oloro ti bẹẹ si ni dun pada ni Gaza pẹlu biIsrael atiHamas ṣe bẹrẹ si ni koju araawọn tohun ti bi Israel ṣe ni Hamas lo kọkọ tapa si adehun idaduro ija tawọn ṣe. Ọjọ meje ni wọn fi ṣe idaduro ija to n waye lati igba ti ikọlu ti bẹrẹ. Lasiko idaduro yi, awọn ọmọ ile Israel ọgọrun le mẹwaa ti o wa ni igbekun Hamas ni wọn tu silẹ ti Israel naa si tu awọn eeyan Palestine ọjilenigba to wa lẹwọn ti wọn naa silẹ. Ikọ ologun Israel Israel Defence Forces, IDF, sọ pe lọwọ lọwọ lawọn baalu ogun awọn n ju ado oloro lu awn aaye ibi ti Hamas wa ni Gaza. Eyi n waye lẹyinbi ọgbọn iṣẹju ti Israel lawọn yoo bẹrẹ ija pẹlu Hamas pada toi pe Hamas tapa si adehun idawọduro ija. Lana alana yi ni Minisita fun ọrọ ilẹ okere America, Anthony Blinken, to n ṣe abẹwo silẹ larubawa lọwọ yi sọ pe, awọn ọga ologun Israel ni bo pẹ boya awọn yoo bẹrẹ ikọlu ologun pada. Amọ ti wọn yoo ba ṣe bẹ, Blinken rọ wọn lati se awọn nkan meloo kan: BBC ti rii gbọ wi pe awọn apẹtusaawọ ṣi n jiroro lori bi wọn yoo ṣe fẹnu alaafia ko laarin awọn ikọ mejeeji tohun ti bi ikọlu ti tun bẹrẹ. Amọ ba ṣe n sọrọ yi gbendeke idawọduro ija laarin Israel ati Hamas ti dopin. A ko ti gburo nkankan nipa pe wọn yoo sunjọ siwaju lori gbendeke yi. America, Egypt,ati Qatar ni wọn wa nidi ijiroro yi. Ọjọ mẹrin ni wọn kọkọ kede idawọduro ija amọ wọn sun siwaju lẹẹmeeji ọtọọt. Ẹyin igba naa wa ni idawọduro ọlọjọ meje tigbendeke rẹ pari bayii waye. Ikọlu ti Hamas ṣe si Israel lọjọ Keje oṣu Kẹwaa ṣekupa eeyan to le ni ẹgbẹrun kan. Lati igba naa ileeṣẹ ilera ti Gaza n ṣakoso rẹ sọ pe o sunmọ eeyan ẹgbẹrun mẹẹdogun Palestine ti wọn kagbako iku ninu ikọlu ti Israel ṣe lati gbẹsan pada. Ninu awọn to ku  wọnyi ni ọmọde ẹgbẹrun mẹfa wa.
"Israel /Gaza War: Ìkọ ológun Hamas tu àwọn èèyàn míì tó wà ní ìgbèkùn sílẹ́ pẹlú bí àwọn mọlebi ṣe n fojú sọ́nà,Awọn ìṣí keji ọmọ Israel to wa nigbekun Hamas kuro nigbekun ọhun lọjọ Satide, lẹyin ọpọlọpọ wakati ti wọn fi da wọn duro lai jẹ ki wọn lọ. Awọn ẹbi wọn paapaa ti n kaya soke pe boya wọn o ni i bọ ninu ahamọ Hamas mọ ni. Ikọ ologun Israel ṣalaye pe ọmọ ilẹ naa  mẹtala ni wọn yọnda ni Gaza, wọn lawọn naa si tori eyi yọnda ẹlẹwọn mọkandinlogoji ọmọ Palestine lagbegbe West Bank. Wọn fi kun un pe Hamas naa si tu eeyan mẹrin ti wọn jẹ ọmọ Thai silẹ nigbekun. Ọjọ Ẹti ni itusilẹ akọkọ waye, nigba ti wọn ṣadehun ati dawọ ogun duro fọjọ mẹrin, eyi ti Qatar ṣagbatẹru rẹ. Asọye ti wọn jọ sare sọ lọjọ Satide lo fa bi kaluku wọn ṣe n juwọ silẹ yii. Ni tawọn Israel, ẹgbẹ alagbelebu pupa lafojusun wa pe wọn yoo fa wọn le lọwọ lẹnu ibode Gaza, ni nnkan bii aago mẹrin irọlẹ, pẹlu Egypt (laago meji ọsan). Ikọ ologun Hamas, awọn ologun Qassam, sọ pe awọn koju iṣoro lati ko awọn nnkan iranwọ wọ Gaza, ati  bawọn yoo ṣe ṣa awọn ẹlẹwọn Palestine ti wọn fi paarọ awọn ti Hamas. Israel ni tiẹ loun ko tapa sofin kankan to de adehun ajọṣe. Agbẹnusọ awọn Hamas,  Osama Hamdan, ṣalaye pe tirela ojile-lọọdunrun (340)  to ko nnkan iranwọ lo lọ si Gaza lọjọ Ẹti. Amọ o ni  marundinlaadọrin (65) pere lo ṣi de Ariwa Gaza,  eyi ti ko to idaji ninu adehun ti Israel bawọn ṣe, gẹgẹ bo ṣe sọ. Apejuwe Ariwa yii latọdọ Israel ni pe ibudo ogun ni, wọn ni Ajọ Iṣọkan Agbaye (UN) lo yẹ ko pese iranwọ fun wọn. Lẹyin-o-rẹyin, ọga kan lọdọ awọn Palestine to jẹ alẹnulọrọ, fidi ọrọ ti Qatar sọ mulẹ pe wahala yii ti yanju. Bẹẹ ni Hamas fọhun 'a dupẹ' si Egypt ati Qatar fun bi wọn ṣe jẹ kadehun ọlọjọ perete to mu ogun dawọ duro yii maa tẹsiwaju. Labẹ adehun naa, aadọta ọmọ Isrẹli to wa nigbekun ogun, awọn obinrin atawọn ọmọde ni wọn ni ki  Hamas tu silẹ laarin ọjọ mẹrin, eyi ti yoo jẹ paṣi-paarọ fun aadọjọ (150) ọmọ Palestian ti wọn yoo tu silẹ nigbekun. Ijọba Isrẹli sọ pe o ṣeeṣe kawọn ṣafikun adehun ọlọjọ perete to dawọ ogun duro naa, ti wọn ba n yọnda ọmọ Isrẹli mẹwaa lojumọ nigbekun, o kere tan. Ṣugbọn wọn ti wa ṣaleri pe awọn yoo ri i pe awọn sọ Hamas di nnkan igbagbe, wọn duro lori adehun ọlọjọ perete naa fungba diẹ ni. Hamas ji ojilenigba eeyan gbe (240) nigba ti wọn kọlu Guusu Israel lọjọ keje, oṣu Kẹwaa, wọn si pa eeyan ẹgbẹrun kan ati igba (1,200)araalu lasan ti ko mọ nnkan kan nipa ogun lawọn ti wọn pa yii gẹgẹ bi alaye awọn Israel. Nirọlẹ ọjọ Satide, aadọta ẹgbẹrun eeyan (50,000) fẹhonu han ni gbagede  Tel Aviv, ti wọn pariwo pe ki wọn da awọn eeyan awọn pada wale, wọn kọ ọ sara awọn paali atọka ti wọn gbe dani ati sara aṣọ ti wọn wọ, ireti wọn ni pe adehun ẹlẹgẹ kan yoo ṣee ṣe. Ijọba Isrẹli sọ pe jiju ọwọ silẹ ọjọ Satide yẹn jẹ kawọn ọdọ meji kan gba ominira ninu idile Or; meji mi-in gba itusilẹ lati ẹbi Weiss ( Ẹni ọdun mẹtalelaaadọta,53 ati mejidinlogun, 18 ni wọn pe wọn) meji lati idile  Avigdori (Ẹni ọdun mejilelaaadọta (52) ati mejila (12) lọjọ ori wọn. Ati mẹrin lati idile  Haran ati Shoham, to fi mọ ọmọ ọdun mẹta kan ati ọmọ ọdun mẹjọ mi-in. Baba kan toun ati idile rẹ jẹ apa kan Irish ati Isrẹli, pada ri ọmọ rẹ, Emily Hand, ẹni to pe ọdun mẹsan-an nigba to wa nigbekun, sọ fun BBC pe binu oun ṣe dun to lati ri ọmọ oun obinrin pada, oun ti pinnu lati ṣe ohunkohun toun ba le ṣe lati mu awọn to ṣi wa nigbekun dari wale. Awọn naa ni  Raya Rotem, ti wọn fi ọmọ rẹ,  Hila Rotem Shoshani, silẹ lọjọ Satide, ti wọn ko si yọnda iya yii. Itay Regev, to jẹ ẹgbọn fun  Maya, ẹni ọdun mọkanlelogun (21) ti wọn ṣẹṣẹ fi silẹ naa ṣi wa nigbekun. "" Ọkan mi ti pin yẹlẹyẹlẹ nitori ọmọ mi ọkunrin, Itay, ṣi wa nigbekun Hamas ni Gaza"" Bẹẹ ni  Mirit Regev ti i ṣe iya ọmọ naa wi. Ki wọn too maa yọnda awọn eeyan ni Gaza,  Noam Sagi to jẹ ọmọ iya kan, Ada Sagi, ẹni ọdun marundinlọgọrin (75) to wa nigbekun ogun, sọ fun BBC pe, "" A ṣi n duro de iwe awọn ti wọn maa fi silẹ lalẹ oni, boya orukọ iya wa maa wa nibẹ. Ifiyajẹni ni, gbogbo ẹbi wa lo n reti boya orukọ iya wa yoo wa ninu awọn ti wọn maa fi silẹ"". Pupọ ninu awọn eeyan Palestine ti Isrẹli yọnda nigbekun lọjọ Ẹti, obinrin mẹrinlelogun atawọn ọdọkunrin mẹẹẹdogun ni wọn wa ni ibi ti wọn maa n kọkọ fawọn eeyan pamọ si ,ki wọn too ba wọn ṣẹjọ . Ọkan ninu wọn,  Sarah al-Suwaisa, ṣalaye pe Isrẹli yin taju-taju wọn si tun ge ina mọnamọna awọn ẹlẹwọn ki wọn too fi wọn silẹ. O ṣapejuwe iwa naa bii eyi to yẹpẹrẹ eeyan, to baayan ninu jẹ, o ni Hamas nikan lo ṣeranlọwọ fawọn. Awọn kan tun kora wọn jọ ni Beitunia lọjọ Satide lati gba awọn eeyan Palestine mi-in ti wọn tun gba iyọnda-Awọn obinrin atawọn ọdọ ti wọn ko si ọgba ẹwọn Ofer. Ọpọlọpọ asia Hamas ni wọn ta sibẹ gẹgẹ bi akọroyin BBC Lucy Williamson ṣe jábọ̀. Lara awọn ti wọn tu silẹ ni Nourhan Awad, ẹni ọdun mẹtalelogun (23), ti wọn mu ni 2015 lori ẹsun pe wọn fura si i pe o lọwọ ninu ìgúnbẹ kan to ṣẹlẹ ni Jerusalem. Ọmọbinrin yii lo ọdun mẹjọ ninu ẹwọn ọdun mẹwaa ti wọn ran an lọ. Bakan naa ni Israa Jaabis ṣe wa lẹwọn lati 2015, lẹyin ti mọto rẹ daṣẹ silẹ loju ọna marosẹ lagbegbe West Bank. Ẹsun ti Isrẹli fi kan an nigba naa ni pe o n gbiyanju ati ju bọmbu si mọto ni, ṣugbọn itako ti wa lori eyi. Ṣaa, Olootu ilẹ Thailand, Srettha Thavisin, sọ pe awọn ọmọ Thai mẹrin ti wọn fi silẹ lọjọ Satide n ṣe daadaa. ""Alaafia ni gbogbo wa wa, tọkan-tara wa n ṣiṣẹ daadaa, a si le sọrọ ja geere.'' Bẹẹ ni Olootu Thailand kọ ọ sori ayelujara."
"Antony Blinken:Mínísítà ilẹ̀ òkèèrè ní America sọ̀rọ̀ lórí ìdí tí ogun Gaza kò ṣe gbọdọ̀ tàn káàkiri,Ninu awọn nkan to ṣe pataki lọkan Minisita ilẹ okeere ni orile-ede America lasiko irinajo rẹ ẹlẹẹkẹẹrin si ilẹ Larubawa laarin oṣu mẹta yii ni isẹ kan to fẹ jẹ níbẹ. Adisọkan rẹ ni pe ki ogun to n waye laarin Gaza ati Israel ko ma lọ tàn de awọn orileede mii lagbegbe naa. Bi a ba foju wo bi nkan ṣe n rugbo bọ, apẹẹrẹ wa wi pe o ti n sunmọagbegbe mii. Ni Yemeni awọn ọmọ ogun ọlọtẹ Houthi ko ti dawọ yíyin ado oloro si awọn awakọ ọkọ oju omi to n kọja ni okun pupa ti eleyi si ṣe idiwọ fun lilọ bibọ awọn ọkọ oju omi lagbaye. Bẹẹ naa si ni America ti kìlọ pe awọn yoo daabo bo awọn nkan ini awọn. O ni ti awọn ọmọ ogun ọlọtẹ yii ko ba jawọ ti wọn si n ṣe akoba sí eto ọrọ aje awọn, ko si igba t'awọn ọmọ ogun America ko ni koju wọn. Bí eyi ba file waye yoo fẹ mu ifasehin wa laarin America ati awọn alabaṣepọ rẹ nilẹ Larubawa. Esi wo ni Qatar fun un? Minisita orileede, Qatar Sheikh Mohammed bin Abdulrahman Al- Thani sọ fun awọn akọroyin lasiko to wa pẹlu  Antony  Blinken pe: ""A ko ri ikoju ologun gẹgẹ bi ọna abayọ"" O ni wahala ti ipa ko ni ka ni yoo da silẹ ni agbegbe naa. Bawo ni ọ̀rọ̀ ṣe kan Lebanon? Lọjọ Abamẹta ni awọn ọmọ ogun Hezbollah lagbegbe Guusu Lebanon yin ado oloro pada si ariwa Israel ni idahun si ado oloro kan to jọ pe Israel yin to si sẹkupa ọga Hamas kan ni Beirut. Israel naa fesi pada pẹlu ado oloro ti wọn dari si awọn ọmọ ologun Hezbollah to wa ni Lebanon. Imọ̀ran wo lo fun Lebanon? Lọjọ taa n wi yi, Blinken sọ pe ipenija nla ni ọrọ yi jẹ to si ke si awọn olori lagbegbe to le ba Hezbollah sọrọ ìyẹn Turkey ati Iran lati ke sí wọn lati tọwọ ọmọ bọ aṣọ. Amọ ati ṣe eleyi yoo lagbara diẹ gẹgẹ bi ileeṣẹ iroyin Washington Post ṣe sọ pe awọn alaṣẹ America n kọminu lori pe Israel n gbero lati fẹ oju ikọlu to n ṣe si Hezbollah. Minisita ọrọ aabo labẹle Israel  Yoav Gallant sọ lọjọ  Ẹti pe ""A nifẹ si yiyanju ọrọ yi ni tuni n nubi ṣugbọn a n sunmọ ibi ti nkan ti le yi pada"" Ẹwẹ, ado oloro lati ọwọ awọn ologun ni Iraq ati Syria ti kọlu awọn ibudo ologun America nibi ti awọn ọmọ ogun America ẹgbẹrun mẹta tẹdo si. America ti fesi pada to fi mọ sisọ ado oloro lù Baghdad lọsẹ to kọja eyi to pa  Mushtaq Taleb al-Saidi,olori ìkọ ologun ọlọtẹ to n gba atilẹyin  lọwọ Iran. Olootu ijọba Qatar sọ  lọjọ Aiku pe ko le si alaafia ti wọn ko ba wa ọna ijiroro lati yanju ọrọ Palestine. Ibeere to wa nilẹ bayi ni pe ""Njẹ alaafia yi le waye pẹlu ifikunlunkun?"" Lasiko abẹwo rẹ to ṣe loṣu Kọkanla Ọgbẹni Blinken sọ fun awọn akọroyin pe awọn orileede lagbegbe naa ko nifẹ si ogun- ti wọn si n sapa lati ri wi pe ko tan kaakiri."
Ogun pẹ̀lú Gaza sì ń tẹ̀síwájú -  Israel,Ileeṣẹ ologun orilẹede Israeli ti ni ogun to n waye laarin orilẹede Isreal ati Gaza yoo tẹsiwaju ti ọdun 2024 yoo fi pari. Ninu ọrọ ikinni ku ọdun tuntun, agbẹnusọ fun ileeṣẹ ologun, Daniel Hagari ni awọn ti n se atunse si bi awọn ọmọ ogun yoo se bẹrẹ igbaradi fun ogun ọlọjọ pipẹ. “Awọn atunse yii lo waye fun igbaradi itẹsiwaju ohun ni ọdun 2024.” O to ẹgbẹrun mọkanlelogun eeyan, paapa ọmọde ati obinrin ti wọn ti sekupa ni Gaza lati ọjọ keje oṣu kẹwaa ọdun 2023 gẹgẹ bi ajọ ẹlẹto ilera Hamas se salaye, ti eeyan to le ni adọtaa ẹgbẹrun si farapa yanayana. Afikun ti de ba iye eeyan to ti jade laye nitori ogun naa laarin wakati mẹrinlelogun. Ogun yii lo bẹrẹ lọjọ keje oṣu kẹwaa ọdun 2023 lẹyin ti ikọ Hamas sekọlu si guusu Isreal, nibi to le ni ẹgbẹkan eeyan ti jade laye, ti wọn si ji awọn mii gbe. Lati igba naa ni Israel ti bẹrẹ si ni yin ado oloro si agbegbe Gaza. O to eeyan mejidinlaadọta to padanu ẹmi wọn ni oorun mọju niluu Gaza lọjọ Aiku, ti minisita fun eto ilera si ni ọpọ awọn eeyan ni ile wo pa mọlẹ tabi ti wọn wa ni abẹ okuta. Ado oloro mii sekupa oogun eeyan ni fasiti Al-Aqsa niluu Gaza Olotu ijọba orilẹede Israel, Benjamin Netanyahu ti ni gbogbo ọmọ ẹgbẹ Hamas lawọn yoo ri pe awọn ran lọ sọrun. “Gẹgẹ bi olori ọmọ ologun ṣe sọ , ogun yii yoo tẹsiwaju fun ọpọlọpọ oṣu.”
"Wo ọ̀nà tí iléeṣẹ́ ológun America fẹ́ gbà kó oúnjẹ lọ sí Gaza,Erongba orilẹede America lati maa ṣe iranwọ ounjẹ fun awọn araalu nipa lilo atẹgun lori omi okun yoo koju iṣoro eto abo. Ọmogun America to le ni ẹgbẹrun kan lo ṣetan lati kopa nínu eto yii. Lati le ṣe eleyii, America n ṣiṣẹ pọ pẹlu ileeṣẹ aladani kan, Fogbow, ti awọn ajagunfẹyinti kan n ṣe agbatẹru rẹ. Ohun ti America fẹ ṣe ni lati maa fun eeyan miliọnu meji lounjẹ lojoojumọ ni Gaza, lẹyin ti ajọ UN sọ pe iyan le bẹ silẹ laipẹ yii. Ohun ti a mọ nipa eto ti America fẹ ṣe ni Gaza ree. Gẹgẹ bi ileeṣẹ ijọba Pentagon ṣe sọ, ẹka meji ni atẹgun yii maa ni - ikinni ni aye to tẹ to si ni oriṣiriṣi ipele ati ọna meji pẹlu atẹgun. Awọn ọkọ oju-omi akẹru yoo maa n ja ẹru si ori aye to wa lori atẹgun yii. Níbẹ si ni wọn yoo maa ja ounjẹ si tawon ọkọ akẹru yoo si maa ko ounjẹ naa lọ sí Gaza. America n ṣegbe lẹyin orilẹede Israel, o si ti kede ẹgbẹ Hamas gẹgẹ bi ẹgbẹ agbesunmomi. Iru ile atẹgun ori omi, JLOTS, ti America fẹ ṣe yii jẹ iru eyi ti ileeṣẹ ọm'ogun America ti ṣe tẹlẹ ri ni Kuwait, Somalia, Haiti ati Aarin gbungbun America fun iranwọ araalu lasiko ogun. Koda, ileeṣẹ ologun lo irufẹ JLOTS yii ni Australia loṣu Keje ọdun to kọja. Ajagunfẹyinti Mark Cancian sọ fun BBC pe ohun ti ileeṣẹ ologun fẹ ni lati ni ibudokọ oju omi to n ṣiṣẹ. Amọ, o ni o maa n saba nira nitori edeaiyede ati ija to maa n ṣẹlẹ lasiko ogun. Idi gan an niyii yi tii atẹgun ori omi JLOTS ṣe maa n wulo. Ọgagun Sam Mundy to n ṣiṣẹ tẹlẹ pẹlu ìkọ Marine Corps lo n dari Fogbow. O si ti ṣaaju awọn ọmogun lẹkun Middle East ri. Ọgagun Mick Mulroy ti ajọ CIA tẹlẹ naa n ṣiṣẹ pọ pẹlu rẹ. A o tii mọ ẹkunrẹrẹ ohun ti wọn fẹ ṣe, amọ, enikan to mọ nipa erongba won sọ fun BBC pe Fogbow ni yoo maa ṣeto ti iranwọ yoo ṣe maa de Gaza lati ori omi. Fogbow naa si n wa iranwọ owo, wọn si ti kan si awọn ijọba ilẹ Yuroopu kan ati ni ẹkun Middle East lori erongba wọn. Awọn onimọ nipa eto abo sọ pe aṣeyọri eto iranwọ ti America fẹ ṣe ni Gaza da lori eto abo. Ajagunfẹyinti Mark Montgomery sọ pe eto abo to f'ẹsẹ múlẹ gbọdọ wa lori okun ati leti okun bakan naa. Ẹwẹ, eeyan meji to mọ nipa erongba Fogbow sọ fun BBC pe ileeṣẹ ọm'ogun Israel yoo gbe igi dina awọn araalu lati maa lọ si eti okun fun iranwọ. Wọn ni awọn eeyan Palestine ti wọn ko ni nnkan ija oloro lara ni yoo maa wa nidi pinpin ounjẹ naa. Fogbow yoo kan maa ṣagbatẹru eto iranwọ ounjẹ ni, kii ṣe awọn ni wọn maa pin ounjẹ naa fun araalu. Ọgbẹni Montgomery ni awọn eeyan yoo gba itọni lori ibi ti ounjẹ yoo maa gba wọle. O ni wọn maa ni lati wa nibẹ lati le ri pe ""bi o ti yẹ ki a ṣe e ni a n ṣe e. Ti ẹni ti yoo wa lori omi kii ba ṣe ọmogun America, o ni lati ajagunfẹyinti ọmọ America."" Gẹgẹ bi ileeṣẹ ologun America ṣe sọ, kiko ounjẹ wọle nipasẹ ategun ori omi tumọ si pe eeyan miliọnu meji ni yoo maa ri ounjẹ jẹ lojoojumọ ni Gaza. Ni ibẹrẹ ọsẹ yii ni agbẹnusọ ijọba, Matthew Miller sọ pe ijọba n gbero lati maa lo ori omi lati ṣe iranwọ fawọn eeyan ni Gaza. Amọ, o ni awọn ọkọ tirela to n ko ounjẹ wọle naa ko ni dawọ iṣẹ duro. Ọna to ya julọ lati mu iranwọ de Gaza si ni ori ilẹ. Awọn ẹgbẹ alaanu at'awọn oṣiṣẹ orilẹ ede America sọ pe fifi ọkọ oju-omi ko ounjẹ lọ sí Gaza lo le jẹ ki ounjẹ kari awọn eeyan. Ọgbẹni Montgomery ni awọn gbọdọ wa ọna lati wa ojutuu si iṣoro to n koju awọn eeyan Gaza laarin ọjọ marunlelogoji si asiko yii. Ohun ti BBC mọ ni pe Fogbow fẹ gbẹ eti okun nibi ti wọn fẹ ṣe ile atẹgun si nibi ti wọn yoo maa ja ounjẹ si t'awọn ọkọ nla yoo si maa lanfaani lati ko ounjẹ lọ fawọn araalu. Ni bayii, ọkọ ojuomi nla ti orilẹ ede Spain ti o ko igba tọunnu ounjẹ ti ṣetan lati wa lati orilẹ ede Cyprus."
Igbákejì adarí ikọ̀ Hamas, Saleh al-Arouri jáde láyé nínú ìkọlù tó wáyé ní Beirut,Saleh al-Arouri jẹ́ ọ̀kan lára èèkàn nínú ikọ̀ Hamas - ẹni tó jẹ́ aṣíwájú lórí ètò òṣèlú àti ikọ̀ ológun Hamas. Saleh al-Arouri, ẹni ọdún mẹ́tàdínlọ́gọ́ta ọ̀hún ló jẹ́ igbákejì ikọ̀ òṣèlú Hamas, tó sì wà lára àwọn tó dá ikọ̀ ológun Izzedine al-Qassam ẹgbẹ́ náà sílẹ̀. Ó wà lára àwọn tó fara sí ikọ̀ ológun ikọ̀ Hamas dáradára. Níbi ìkọlù kan tó wáyé ní gúúsù Beirut ní ẹ̀bá Dahiyeh ní orílẹ̀ èdè Lebanon ni ó ti pàdánù ẹ̀mí rẹ̀, tí àwọn kan sì ń fẹ̀sùn kan pé Israel ló wà nídìí ìkọlù náà. Ní ọdún 1987 ni Saleh al-Arouri darapọ̀ mọ́ ikọ̀ Hamas tó sì wà lára àwọn ikọ̀ Hamas to ní àjọṣepọ̀ pẹ̀lú Iran àti ikọ̀ Hezbollah ní Lebanon. Ó ti fi ọ̀pọ̀ ìgbà wà ní àhámọ́ ọgbà ẹ̀wọ̀n Israel. Lẹ́yìn tó gba ìtúsílẹ̀, ó wà lára àwọn tó dúnàádúrà láti tú ẹgbẹ̀rún kan àwọn ọmọ orílẹ̀ èdè Palestine tó wà ní àhámọ́ ọgbà ẹ̀wọ̀n Israel. Ètò yìí ni wọ́n fi tú ọmọ ogun Israel, Gilad Shalit sílẹ̀ lọ́dún 2011. Ní ọjọ́ Kẹtàdínlọ́gbọ̀n oṣù Kéwàá ni àwọn ọmọ ogun Israel lọ wó ilé rẹ̀ tó wà ní West Bank ní ìlú Arura ní ẹ̀gbẹ́ Ramallah. Orílẹ̀ èdè Lebanon ni Arouri ń gbé títí tó fi jáde láyé. Àwọn iléeṣẹ́ ìròyìn Lebanon ní ìkọlù tí àwọn ológun ṣe sí ọ́fíìsì ikọ̀ Hamas ní gúúsù Beirut ní ẹ̀bá Dahiyeh ni Arouri ti pàdánù ẹ̀mí rẹ̀ pẹ̀lú àwọn ènìyàn mẹ́fà mìíràn tí ìgbàgbọ́ wà pé àwọn náà jẹ́ ọmọ ikọ̀ Hamas. Adelé olóòtú ìjọba Lebanon, Najib Mikati ní bí àwọn ọmọ ogun náà ṣe pa Arouri sí Hezbollah ti fi hàn pé Israel fẹ́ mọ̀-ọ́n-mọ̀ fẹ́ dá ti Lebanon sí ogun tí wọ́n ń gbé ti Palestine ni. Hezbollah ní ìkọlù náà jẹ́ títẹ ẹ̀tọ́ àwọn ènìyàn àti ààbò ìlú àwọn mọ́lẹ̀ àti pé kò yẹ kí ìwà ọ̀daràn bẹ́ẹ̀ láìsí ìjìyà kankan fun. Àmọ́ orílẹ̀ èdè Israel ní bí àwọn ṣe ṣekúpa Arouri sí Beirut kò túmọ̀ sí pé àwọn fẹ́ ṣe ìkọlù sí Lebanon. Agbẹnusọ Israel, Mark Regev ní àwọn adarí Hamas ni àwọn fẹ́ ṣe ìkọlù àti pé ohun ló fa ikú Saleh al-Arouri. Regev kò fìdí rẹ̀ múlẹ̀ pé Israel ló ṣe ìkọlù náà àmọ́ ó ní ẹnikẹ́ni tó bá ṣe ìkọlù náà kìí ṣe nítorí láti ṣe ìkọlù sí Lebanon tàbí sí Hezbollah gan. Ó ní ohun tó fojú hàn ni pé ẹnikẹ́ni tó bá ṣe ìkọlù náà ní nǹkan ṣe pẹ̀lú Hamas. Arouri ni èèkàn ikọ̀ Hamas tí yóò pàdánù ẹ̀mí rẹ̀ láti ìgbà tí ogun ti bẹ̀rẹ̀ láàárín Hamas àti Israel lẹ́yìn tí ikọ̀ Hamas kọ́kọ́ ṣe ìkọlù sí Israel lọ́jọ́ Keje, oṣù Kẹwàá. Ní ọjọ́ náà ni Hamas kọlu Israel tí wọ́n sì ṣekúpa ènìyàn 1,200. Láti ìgbà náà sì ni ìkọlù ti ń wáyé tí àwọn ènìyàn tó sì ti bá ogun lọ ní Palestine ti lé ní 22,000 tó fi mọ́ àwọn obìnrin àtàwọn ọmọdé.
Ọ̀pọ̀ ọkọ̀ akẹ́rù wọlé sí Gaza bí Israel àti Hamas ṣe dáwọ́ ìjà dúró fọ́jọ́ mẹ́rin,Ọpọlọpọ mọto akẹru to ko awọn ohun eelo isegun, epo bẹntiroolu ati ounjẹ lo ti morile agbegbe Gaza bayii lati ilẹ Egypt. Igbesẹ naa waye lẹyin ti Israel ati Hamas se adehun lati dawọ ogun duro fun ọjọ mẹrin gbako. Ijọba ilẹ Quatar lo se agbatẹru adehun igbesẹ alaafia naa, ti ajọ eleto ipese ounjẹ lagbaye si ni o le ni ọgọrun ọkọ akẹrun to ti setan lati gbe ounjẹ lọ si agbegbe Gaza. Orilẹede Egypt ti seto ẹgbẹrun lọna aadoje lita epo disu ati ọkọ akẹru mẹrin fun afẹfẹ gaasi eyi ti yoo gbe wọ Gaza lonii. Saaju ni orilẹede Israel ati ikọ Hamas fẹnuko lati dawọ ogun duro fun ọjọ mẹrin. Ti o ba jẹ aṣeyọri, eyi yoo jẹ idaduro ogun akọkọ ti yoo waye lati bi ọsẹ meje ti ogun naa ti bẹrẹ. Adehun idaduro ranpẹ yii pẹlu itusilẹ awọn adọtaa obinrin ati ọmọde to jẹ diẹ lara awọn eeyan ogojilenigba ti ikọ Hamas ji gbe lasiko ikọlu ọjọ keje oṣu kẹwaa. A n reti pe ki awọn eeyan mẹtala to wa ni ipele akọkọ gba itusilẹ ni dede ago mẹrin lonii. Bakan naa, orilẹede Israel yoo tu awọn ọmọ orilẹede Palestine aadọjọ ti wọn jẹ obinrin ati ọmọde to wa ahamọ silẹ Idaduro yii yoo tun mu ki itura de ba awọn eeyan Palestine ti wọn le ni milọnu meji to wa ni Gaza pẹlu ileri pe awọn ohun iranwọ yoo wọle ti wọn pẹlu adehun ijọba wọn tọwọ bọ. Israel ti jẹ ko di mimọ pe ogun ko ti pari, ijọba Israel ti se ileri lati ri awọn ọna yanju gbogbo mu ọmọ ikọ Hamas, ti wọn da awọn ẹlẹwọn pada. Hamas, ikọ ti US ati orilẹede agbaye mii sapejuwe Hamas gẹgẹ bi ikọ agbebọn. O ni adehun yii yoo mu Palestine ni anfani lati wo egbo ti Israel da si wọn lara nipasẹ ado oloro oju ofurufu. Awọn alakoso Palestine ni awọn ado iku yii lo ti ṣekupa o le ni ẹgbẹrun mẹrinla eeyan ni Gaza. Saaju la ti mu iroyin wa fun yin pe orílẹ̀ èdè Israel àti ikọ̀ Hamas ti fẹnukò lórí àwọn àdéhùn kan láti ṣe ìdádúró ìkọlù tí wọ́n ń ṣe sí ara wọn fún òjò mẹ́rin. Israel àti Hamas fẹnukò pé àádọ́ta nínú àwọn ọmọ Israel tó wà ní àhámọ́ Gaza ni wọ́n máa tú sílẹ̀ àti pé kò ní sí ìkọlù sí ara wọn fún ọjọ́ mẹ́rin tí ìtúsílẹ̀ náà ma fi wáyé. Tí àdéhùn yìí bá kẹ́sẹ járí, èyí ló máa jẹ́ ìgbà àkọ́kọ́ tí wọ́n máa ṣe ìdádúró ìkọlù láti ìgbà tí ogun ti bẹ̀rẹ̀ láàárín wọn. Àwọn aláṣẹ Israel ní èèyàn àádọ́ta tó fi mọ́ àwọn obìnrin àti ọmọdé ni Hamas ma tú sílẹ̀. Ṣíṣe ìdádúró ìkọlù ló máa wáyé fún ọjọ́ mẹ́rin ní ó sì ṣeéṣe kó ju bẹ́ẹ̀ lọ fún ọjọ́ kan. Wọ́n ní ènìyàn mẹ́wàá tí Hamas bá tú sílẹ̀ ni wọ́n yóò fi gba ọjọ́ kan ní èyí tó túmọ̀ sí pé tí wọ́n bá tú èèyàn sílẹ̀ si ju àádọ́ta lọ, ó ṣeéṣe kí ọjọ́ tí wọn yóò fi ṣe ìdádúró ìkọlù àlékún si. Israel ṣàlàyé pé ìdádúró ìkọlù ní àwọn àsìkò yìí kò túmọ̀ pé ogun ti parí láàárín àwọn, wọ́n ní àwọn bá ti tú gbogbo àwọn ènìyàn sílẹ̀ ná ogun yóò tẹ̀síwájú títí tí àwọn máa fi rẹ́yìn ikọ̀ Hamas pátápátá. Bákan náà ni wọ́n fi kun pé tí àwọn bá ti rí àrídájú rẹ̀ pé ìkọlù kankan kò lè wáyé láti Gaza mọ́ sí Israel ni ogun tó máa sinmi. Hamas ní tirẹ̀ ní àádọ́jọ àwọn ọmọ orílẹ̀ èdè Palestine, tó fi mọ́ àwọn obìnrin àti ọmọdé tó wà ní àhámọ́ Israel ni wọ́n máa tú sílẹ̀ fún àwọn. Orílẹ̀ èdè Qatar to ṣe agbátẹrù bí àdéhùn náà ṣe wáyé ní àwọn ọkọ̀ tó kó ohun ìrànwọ́, oúnjẹ àti epo bẹntiróòlù ni wọ́n máa fún láàyè láti wọ Gaza lásìkò tí wọ́n bá fi dáwọ́ ìkọlù dúró. Israel ti fi ọ̀ọ́dúnrún orúkọ àwọn ọmọ Palestine tí wọ́n fẹ́ tú sílẹ̀ léde. Orúkọ náà tó wà ní ìtàkùn àgbáyé ilé iṣẹ́ ètò ìdájọ́ Israel ṣàfihàn orúkọ, ọjọ́ orí àti ẹ̀sùn tí wọ́n mú wọn fún. 274 nínú àwọn 300 ọ̀hún ló jẹ́ ọkùnrin tí àwọn yòókù sì jẹ́ obìnrin. Bí ó tilẹ̀ jẹ́ wọn kò ì tíì fi ìgbà tí dídáwọ́ ogun dúró ná yìí yóò bẹ̀rẹ̀, Qatar ní ó ṣeéṣe kí wọ́n kéde ìgbà tí yóò bẹ̀rẹ̀ láàárín wákàtí mẹ́rìnlélógún. Ṣáájú ni àjọ tó ń jà fún ẹ̀tọ́ ọmọnìyàn, Human Rights Watch ní, ó lé ní ẹgbẹ̀rún méje àwọn ọmọ Palestine tó wà ní àhámọ́ Israel. Wọ́n ní àwọn obìnrin tí iye wọn tó igba àtàwọn ọmọdé ọgọ́ta ló wà nínú wọn. Wọ́n ní lára ẹ̀sùn tí wọ́n fi fi àwọn ọmọ náà sí àhámọ́ ni sísọ òkò.
""
Israel bẹ̀rẹ̀ sí ń sọ àdó olóró sí Gaza lákọ̀tun, ọ̀pọ̀ òkú sùn,Lẹyin ti adehun alaafia ọlọṣe kan pari, Isreal ti bẹrẹ si n sọ ado oloro si Gaza bayii. Ki ikọlu tuntun yii to bẹrẹ si n waye ni Israel ti n kilọ pe oun yoo bẹrẹ pada. Israel ni oun ti kọlu agbegbe ti ko fdn ni 200 lati igba to ti bẹrẹ ikọlu naa pada lọjọ ẹti. Lara awọn to farapa ninu ikọlu yii ni awọn ọmọde wa, ti awọn ile iwosan to ti kuin fọfọ tẹlẹ si n gba awọn alejo tuntun. Fun igba akọkọ ni Gaza laarin ọsẹ kan, ko si aye lati ko ohun elo iranwọ wọle mọ. Wayi o, awọn eeyan Gaza ti n bẹbẹ pe ki Israel dawọ ado oloro ọhun duro. Ṣaaju ni Israel ati Gaza ti kọkọ a naka anbku si arawọn fun didalẹ adehun alaafia ti wọn fọwọ si lori awọn eeyan to wa ni igbekun. Ẹwẹ, akọwe ijọba ilẹ Amẹrika, Anthony Blinken sọ pe orilẹ-ede oun yoo tẹsiwaju lati maa gbe awọn igbesẹ alaafia, eyii to ti so eso rere fun ọjọ meje. Amọ ṣa, ẹnikan to sunmọ ijọba ilẹ naa sọpe  ijiroro alaafia to n lọ lọwọ ni Qatar ti fori ṣọpọn. Iroyin ni agbegbe Khan Younis, ni Ghaza Strip, ni ibugbamui alẹ ọjọ Abamẹta ti milẹ titi julọ.
Wo iye ẹlẹ́wọ̀n ọmọ Palestine tó wà ní ọgbà ẹ̀wọ̀n Israel àti iye tí yóò gba ìtúsílẹ̀,Orilẹede Israel ati Hamas ti gba lati ṣe pasiparọ awọn ẹlẹwọn, awọn ti wọn jigbe silẹ ati lati dawọ ogun duro fun ọjọ mẹrin. Ohun to ye Ileeṣẹ BBC ni pe idaduro ogun yoo bẹrẹ lago mẹwaa Ọjọbọ yoo, ti pasiparọ awọn ẹlẹwọn yoo waye lọsan ọjọ naa. Israel ti fi akojọpọ ẹlẹwọn ọọdurun sita ti wọn yoo gba itusilẹ. Ọpọ wọn ni ọjọ ori wọn jẹ ọmọ ọdun mẹtadinlogun tabi mejidinlogun. Ẹlẹwọn 274 ninu awọn ẹlẹwọn lo jẹ ọkunrin. Wọn gbe akojọpọ orukọ awọn eeyan sita nitori ilana ofin ni Israel. Saaju ki wọn to tu ẹlẹwọn silẹ, awọn araalu israel ni anfani lati gbe ẹjọ naa si ilẹ ẹjọ ga ju lọ ni Israel. Ni ipele akọkọ, ti yoo waye Lọjọbọ, Hamas yoo tu awọn ẹlẹwọn obinrin ati ọmọde adọtaa silẹ, ti yoo si pin wọn si isọri mejila tii lọjọ kan. Israel naa yoo wa tu ẹlẹwọn 150 silẹ Ni ipele keji, wọn yoo fikun ọjọ kan ku ọjọ ti wọn fi da ogun duro fun ẹlẹwọn mẹwaa to ba tu gba itusilẹ. Israel yoo tu ẹlẹwọn Palestinian 150 silẹ if Hamas ba tu ẹlẹwọn adọta silẹ. Awọn olori orilẹede agbaye tẹwọgba aba naa ninu ipade to waye ni Qatar. Hamas, ikọ ologun ti ajọ EU, UK ati US sapajuwe gẹgẹ bii ikọ ọdaran ti sekupa o le ni ẹgbẹrun kan eeyan, ti wọn si tu ji o le igba eeyan gbe wa si Gaza lọjọ Keje oṣu kẹwaa, ọdun 2023. Lati igba naa, o le ni ẹgbẹrun mẹrinla eeyan Palestinian to n gbe ni Gaza lo ti dero ọrun nitori ikọlu Israel. Bakan naa ni orilẹede Israel tu ṣe akọsilẹ awọn ẹsun ti wọn fi kan awọn ẹlẹwọn ọọdurun ti wọn fẹ gba itusilẹ. Iṣekupani, jiju odo oloro, sisọ oko, gbigbimọpọ lati ṣe ohun ija oloro ati awọn ẹsun mii ni wọn fi kan awọn ẹlẹwọn yii. Pasiparọ ẹlẹwọn to waye saaju waye ninu oṣu kẹwaa ọdun 2011 nigba ti ọmọ ologun Israel, Gilad Shalit gba itusilẹ lẹyin ọdun marun un to ti wa ni ahamọ Hamas. Wọn ti ṣe pasiparọ awọn ẹlẹwọn Palestine 1,026 gẹgẹ bi ti adehun to wa laarin Israel ati ikọ ologun Hamas. Diẹ ninu awọn ẹlẹwọn to gba itusilẹ yii ni wọn ti fẹsun iṣekupani kan paapa Yahya Sinwar, olori Hamas niluu Gaza ati ọkan lara awọn ologun ti wọn fẹsun kan fun ikọlu ọjọ keje oṣu kẹwaa. Iye awọn ẹlẹwọn Palestine to wa ni ọgba ẹwọn Israel to ti ku akuju pẹlu apapọ eeyan ẹgbẹrun meje gẹgẹ bi akọsilẹ ọjọ kẹfa oṣu kọkanla eyi ti Addameer, Ileeṣẹ kan lorilẹede Palestinie to n ja fun ẹtọ ọmọniyan salaye. Obinrin ọgọriin ati awọn ọmọde to to igba ti ọjọ ori wọn wa ni mejidinlogun. Ileeṣẹ adani yii ni ẹgbẹrun mẹta ọmọ Palestine ni ọwọ Israel ti tọ lati igba ikọlu Hamas ti waye lọjọ keje oṣu kẹwaa. Israel ni Ileeṣẹ Addameer ati awọn ileeṣẹ marun un mi to n ja fẹtọ ọmọniyan gẹgẹ bii ileeṣẹ ọdaran. Ajọ UN ati awọn ẹgbẹ isokan agbaye tako ohun ti Israel sọ. Ni ipari oṣu kẹsan an, ẹka ijọba Israel nipa ọgba ẹwọn ni awọn ọdọ Palestine 146 lo wa ni ahamọ tabi ọgba ẹwọn gẹgẹ bi ileeṣẹ to n ja fẹtọ ọmọniyan B’Tselem se salaye Bakan naa ni ileeṣẹ yii fẹsun kan ẹka ijọba to n risi ọgba ẹwọn pe ọdọ mẹrinlelogbọn ni ọna ti ko ba ofin mu.
"''Qatar kò ní dẹ́kun ìgbìyànjú rẹ̀ láti parí ogun tó ń lọ́wọ́ ní Gaza'',Olootu ijoba orilẹede Qatar, Sheikh Mohammad bin AbdulRahman al-Thani  ni orilẹede Qatar ko ni dẹkun igbiyanju rẹ lati parí ogun to wa laarin Gaza ati ilẹ Israel. Sheikh Mohammad bin AbdulRahman al-Thani  sọ eyi níbi ipade Doha. Bẹẹ ba gbagbe orilẹede Qatar ko ọpọlọpọ ipa ninu bí itusilẹ awọn ẹlẹwọn ṣe waye laarin orilẹede mejeeji ninu oṣu kọkanla. Olotu ijọba Israel, Benjamin Netanyahu sọ laipẹ yii Ogun naa si n tẹsiwaju. O ni ẹgbẹrun lọna ẹgbẹrun awọn ọmọ ogun Hamas lo ti juwọ ohun ija silẹ, ti wọn si fara wọn kalẹ. ""Ibeere opin Hamas ree, "" o salaye. Lọjọ Aiku, ajọ to n risi ìlera ni Gaza ni o to ẹgbẹrun mejidinlogun ọmọ ilẹ Palestinian ti wọn ti ṣekúpa. Ninu ohun ti wọn fi ransẹ si Al Jazeera, ikọ ogun Hamas ni bi wọn ṣe tu awọn ẹlẹwọn fi fihan pe awọn ṣe otitọ ati pe awọn ko ni tu awọn mii silẹ mọ ayafi ti Israel ba setan lati sọrọ. Nigba to n sọrọ. Abu Ubaida sọ pe ikọ ologun Hamas tí ba ohun ija jẹ pupọ, ti wọn dẹ tun ṣekúpa ọpọlọpọ ọmọ ogun Israel, to si jẹ pe eyi lo bí Israel ninu awon. Lẹyin ipade ni Doha, Philippines Lazzarini, olori ajọ UNRWA ni agbegbe Gaza tí di ọrun apadi lori ilẹ aye, to si ohun buruku tí yoo foju rí laye rẹ. Ní bayi Ilu Khan Younis, ibi tí wọn ni kí eeyan salo sí lasiko ti wọn se kọlu si apa ariwa Gaza naa ti fiba ibu gbamu, ti Israel sì n rọ àwọn araalu lati kuro ni agbegbe naa. Nigna to n ba BBC News sọrọ, onidamọran agba ni ilẹ Israel, Mark Regev ni ogun naa ni yoo waye ni Khan Younis, to si rọ àwọn ọmọ ilu lati kuro ni agbegbe naa lọ sí ibi tí alaafia wa. Ajọ to n risi eto ìlera lagbaye naa ti gbe igbesẹ lati le fun awọn eeyan ni anfani si eto ilera ni kiakia."
Òṣìṣẹ́ ìlera tí wọ́n pa sínú ọkọ̀ tó fi ń dóòlà ẹ̀mí ní Gaza,Ìkìlọ̀: Ìròyìn ní àwòrán tó ṣàfihàn ikú àti ìfarapa Ní nǹkan bíi aago méjì ọ̀sán ni ìròyìn náà tẹ̀ wá lọ́wọ́. Onímọ̀ ètò ìlera Mahmoud al-Masry àti àwọn ikọ̀ rẹ̀ wà ní ilé ìwòsàn al-Awda ní àríwá Gaza níbi tí wọ́n ti ń retí ìpè láti lọ ṣètọ́jú àwọn tó bá fara kásá ìṣẹ̀lẹ̀ mìíràn. Kò pẹ́ sí ìgbà náà ni olùkéde kéde pé wọ́n ti ṣe ìkọlù sí ọkọ̀ tó ń dóòlà ẹ̀mí aráàlú 5-15 – èyí tí ikọ̀ bàbá Mahmoud, ẹni tí òun náà jẹ́ onímọ̀ ìlera tó ń mójútó ìṣẹ̀lẹ̀ pàjáwìrì wà nínú rẹ̀. Mahmoud àti àwọn akẹgbẹ́ rẹ̀ sáré lọ síbẹ̀ láti lọ wo ohun tó ṣẹlẹ̀ níbi ìkọlù náà. Nígbà tí wọ́n fi máa débẹ̀, wọ́n bá ọkọ̀ náà ní ẹ̀gbẹ́ kan tó ti jóná, tí gbogbo àwọn ènìyàn tó wà nínú rẹ̀ náà sì ti jóná kọjá mímọ̀. Ìròyìn kan tí BBC Arabic tó ń tẹ̀lé àwọn pawọn òṣìṣẹ́ ìlera tó ń mójútó ìṣẹ̀lẹ̀ pàjáwìrì ṣàfihàn bí Mahmoud ṣe gbarata nígbà tó ri pé bàbá òun, Yosri àti àwọn méjì mìíràn ló wà níbẹ̀. Ní ọjọ́ Kọkànlá, oṣù Kẹwàá, ọdún 2023 ni ìṣẹ̀lẹ̀ náà wáyé, ìyẹn ọjọ́ karùn-ún lẹ́yìn tí ogun bẹ̀rẹ̀ láàárín Gaza àti Israel. Wọ́n fi aṣọ funfun wé òkú Yosri Al-Masry pẹ̀lú koto tó dé sórí. Níbi ètò ìsìnkú bàbá rẹ̀, Mahmoud kúnlẹ̀ sí ẹ̀gbẹ́ òkú náà, tó sì ń fi ọwọ́ nu ojú rẹ̀ nù bí ó ṣe ń bomi lójú pẹ̀pẹ̀, tí àwọn akẹgbẹ́ rẹ̀ sì ń tù ú nínú. Akọ̀ròyìn Feras Al Ajrami ló ya àwòrán bí ìṣẹ̀lẹ̀ náà ṣe lọ fún àkọ́ọ́lẹ̀ ìròyìn náà. Lẹ́yìn ikú bàbá rẹ̀, Mahmoud, ẹni ọdún mọ́kàndínlọ́gbọ̀n tí òun náà ní ọmọ mẹ́ta gba ọ̀sẹ̀ bíi mélòó kan láti fi kúrò ní ẹnu iṣẹ́ àmọ́ tó ní pẹ̀lú bí ọkàn òun ṣe pòruru, òun fẹ́ padà sí ẹnu iṣẹ́. Ó ní ó wu òun láti ṣe ìrànwọ́ fún àwọn ènìyàn Palestine. Ó gbé àwòrán bàbá rẹ̀ sí ojú fóònù rẹ̀ nítorí ó ní òun fẹ́ máa rí i ní gbogbo ìgbà. Àkókò tí wọ́n jọ lò gbẹ̀yìn ni bíi wákàtí díẹ̀ kí Yosri tó kú. Ó ní kí Mahmoud ṣe kọfí fún òun èyí tó mu kó tó kírun ọ̀sán. Lẹ́yìn náà ni wọ́n pe ọkọ̀ rẹ̀ tó sì jáde lọ. Ní ọjọ́ méjì ṣaájú àkókò náà ni Mahmoud farapa níbi tó ti fi ọrùn àti ẹ̀yìn ṣèṣe tí wọ́n sì gbe lọ sí ilé ìwòsàn fún ìtọ́jú pẹ̀lú kẹ̀kẹ́ ilé ìwòsàn. “Níṣe ni bàbá mi ń kọminú lórí àpá mi nígbà náà. “Nígbà tí mo bá ń rántí ohun tó ṣẹlẹ̀ ní ọ̀sẹ̀ mẹ́ta sẹ́yìn, bí mo ṣe ń sáré lọ síbi ọkọ̀ rẹ̀, ó jẹ́ ohun ìyàlẹ́nu fún mi láti bá bàbá mi tí ẹ̀yà ara rẹ̀ ti pín yẹ́lẹyẹ̀lẹ, tó sì ṣe mí bíi pé kí n dákú.” Mahmoud ló ti ń ṣiṣẹ́ bí òṣìṣẹ́ ètò ìlera pàjáwìrì láti bí ọdún méje sẹ́yìn, tó sì wà ní ìlú Jabalia ní àríwá Gaza gẹ́gẹ́ bí ọ̀kan lára àwọn òṣìṣẹ́ Palestine Red Cross Society (PRCS) lásìkò ìṣẹ̀lẹ̀ náà. Láti ìgbà tí ikọ̀ Hamas ti ṣe ìkọlù sí Israel lọ́jọ́ keje, oṣù Kẹwàá, ọdún 2023 níbi tí èèyàn 1,200 ti pàdánù ẹ̀mí wọn, tí wọ́n sì fi èèyàn 250 sí àhámọ́ ni ikọ̀ tó ṣe àgbéjáde ẹ̀kúnrẹ́rẹ́ fídíò náà ti ń tẹ̀lé àwọn ọkọ̀ tó ń mójútó ìṣẹ̀lẹ̀ pàjáwìrì. À ti ìgbà náà ni Israel náà ti ń ṣe ìkọlù padà sí Gaza. Èèyàn tó lé ní ẹgbẹ̀rún mẹ́wàá ni wọ́n pàdánù ẹ̀mí wọn nínú oṣù Kẹwàá tí ìkọlù náà bẹ̀rẹ̀ gẹ́gẹ́ bí iléeṣẹ́ ètò ìlera tí ikọ̀ Hamas ń ṣàkóso rẹ̀ ṣe sọ, tí wọ́n sì ní ó ti wọ ẹgbẹ̀rún méjìdínlọ́gbọ̀n ènìyàn tí ti kú báyìí. Bí wọ́n ṣe ń ya àwọn òṣìṣẹ́ ìlera tí wọ́n ń wa ọkọ̀ tó ń mójútó ìṣẹ̀lẹ̀ pàjáwìrì níbi tí wọ́n ti ń lọ yọ àwọn ènìyàn nínú ewu pàápàá àwón ọmọdé lásìkò tí wọ́n bá farapa tàbí pàdánù ẹ̀mí wọn ṣàfihàn àwọn nǹkan tí ojú wọn ń rí. Lásìkò tí ogun náà ṣẹ̀ṣẹ̀ bẹ̀rẹ̀, òṣìṣẹ́ mìíràn, Rami Khamis ń sunkún ní ẹsẹ̀ táyà ọkọ̀ rẹ̀. Ó ní wọ́n pe òun láti lọ dóòlà àwọn ènìyàn kan tí ilé wó lulẹ̀ mọ́ lórí tí ọ̀pọ̀ sì jẹ́ ọmọdé àti obìnrin. Ó ní nígbà tí òun wọ ilé kan òun bá òkú àwọn ọmọ obìnrin mẹ́ta kan nílẹ̀ tí ọkàn òun sì sáré lọ sára àwọn ọmọbìnrin mẹ́ta òun. “Mi ò le mú mọ́ra ló fà á ti mo fi bú sẹ́kún bí mo ṣe ri wọ́n ni fídíò mi tó gba ìgboro dá lé lórí.” Òṣìṣẹ́ mìíràn, Alaa Al-Halaby ní ikọ̀ ọmọ ogun Israel ṣe ìkọlù sí ilé ìbátan òun kan, tó sì jẹ́ pé ọ̀pọ̀ àwọn ènìyàn ló kú sí abẹ́ ilé náà tí wọn kò rí yọ. Ó ní bí òun ṣe ń súnmọ́ ibi ìṣẹ̀lẹ̀ náà láti yọ àwọn èèyàn lábẹ́ ilẹ̀ ni àwọn kan sọ fún òun pé ẹ̀yà ara ọmọbìnrin kan wà níbẹ̀. “Ohun tó máa ń wá sí ọkàn mi nígbà tí mo bá mú ẹ̀yà ara ọmọdé kan dání ni ìràntí ọmọ tèmi gan.” Lẹ́yìn ọ̀sẹ̀ kan tí ogun bẹ̀rẹ̀ láàárín Israel àti ikọ̀ Hamas ni Israel ṣèkìlọ̀ fún àwọn ará ìlú ẹkùn àríwá Gaza láti kúrò níbẹ̀ lọ sí ẹkùn gúúsù. Ọ̀pọ̀ àwọn ikọ̀ ìlera náà ló kó àwọn àwọn ẹbí wọn nítorí ààbò àmọ́ àwọn òṣìṣẹ́ ìlera náà kò lè kúrò ni ti wọn. Ní orí ẹ̀rọ ìbánisọ̀rọ̀ ni wọ́n ti máa ń bá àwọn ẹbí wọn sọ̀rọ̀. Rami tó ti ń ṣiṣẹ́ gẹ́gẹ́ bí òṣìṣẹ́ ìlera pàjáwìrì náà ní nígbàkígbà tí ìkọlù kan bá ti ṣẹlẹ̀ ní Gaza ni ọmọ òun máa ń so mọ́ òun láti bẹ òun pé kí òun má ṣiṣẹ́. Alaa náà ni àwọn ọmọ òun ń sunkún ni nígbà tí òun fẹ́ fi wọ́n sílẹ̀ àti pé òun máa ń gbàdúrà ní gbogbo ìgbà pé kí Ọlọ́run darí òun láyọ̀ tí òun báti ń jáde lọ. Nínú ìṣẹ̀lẹ̀ mìíràn, lásìkò tí àwọn òṣìṣẹ́ ìlera náà wà nínú ọkọ̀ wọn níwájú ilé ìwòsàn al-Awda, ìbúgbàmù kan wáyé tí oníkálùkù wọn sì ń sá àsálà fún ẹ̀mí wọn. PRCS ní àwọn òṣìṣẹ́ rẹ̀ mẹ́rìnlá ló ti pàdánù ẹ̀mí wọn láti ìgbà tí ogun ti bẹ̀rẹ̀ láti ọjọ́ keje oṣù Kẹwàá. Agbẹnusọ PRCS, Nebal Farsakh ní gbogbo iṣẹ́ tí àwọn ń ṣe ló mú ewu lọ́wọ́ àti pé ọ̀pọ̀ àwọn òṣìṣẹ́ àwọn ló ti bá ogun lọ láti ìgbà tí ìkọlù náà ti bẹ̀rẹ̀. Bákan náà ló ní wọ́n máa ń mọ̀-ọ́n-mọ̀ ṣe ìkọlù sí àwọn òṣìṣẹ́ àwọn lásìkò tí wọ́n bá ń ṣiṣẹ́ wọn lọ́wọ́. Àjọ PRCS jẹ́ àjọ ẹlẹ́yinjú àánú tí kìí ṣe ti ìjọba, tí wọ́n jẹ́ ọmọ ẹgbẹ́ àjọ International Federation of Red Cross and Red Crescent Societies (IFRC). Farsakh ní gbogbo ọkọ̀ tí àwọn fi ń ṣiṣẹ́ ní Gza ló ní àmì ìdánimọ̀ àwọn, èyí tó wà ní iwájú ọkọ̀ pàjáwìrì 5-15 tí wọ́n pa bàbá Mahmoud nínú rẹ̀. Ó ní PRCS gbàgbọ́ pé ikọ̀ ọmọ ogun Israel mọ̀-ọ́n-mọ̀ ṣe ìkọlù sí àwọn òṣìṣẹ́ àwọn náà ni. “Pẹ̀lú gbogbo àwọn ìmọ̀ ẹ̀rọ tí wọ́n ń lò fi ṣiṣẹ́, wọn ò lè sọ pé àwọn kò ri pé àwọn òṣìṣẹ́ ìlera ni ọkọ̀ tí wọ́n ṣe ìkọlù sí.” Àmọ́ iléeṣẹ́ ológun Israel ní àwọn kìí mọ̀-ọ́n-mọ̀ ṣe ìkọlù sí àwọn òṣìṣẹ́ ìlera tó fi mọ́ àọn òṣìṣẹ́ àjọ PRCS. Wọ́n ní àwọn ọmọ ogun ikọ̀ Hamas ni àwọn ń gbìyànjú láti ṣe ìkọlù sí, tí àwọn kò sì ní èròńgbà láti ṣe ìpalára fún àwọn aráàlú kankan. Wọ́n fẹ̀sùn kan pé àwọn ikọ̀ Hamas ń lo àwọn ọkọ̀ òṣìṣẹ́ ìlera láti fi bojú ṣe ìkọlù, tí wọ́n sì fi ń kó ohun ìjà láti ibìkan sí òmíràn. Farsakh ní láti ìgbà tí àwọn ti bẹ̀rẹ̀ iṣẹ́ láti pèsè ìtọ́jú fún àwọn ènìyàn ní Palestine, àwọn kò ṣe ojú ṣàájú pẹ̀lú àwọn tó ń ja ìjà náà. “Iṣẹ́ wa níbí ni láti pèsè ètò ìlera àti ẹyinjú àánú fún àwọn èèyàn.” “Iṣẹ́ àti ìṣe wa kò yàtọ̀ sí ti àwọn International Red Cross and International Red Crescent, èyí tó dálé ṣíṣe iṣẹ́ pẹ̀lú òótọ́ inú láì sí àtojúbọ̀ láti ibikíbi. A ò gba ẹnikẹ́ni láyé láti tojú bọ iṣẹ́ wa tàbí sọ ohun ta máa ṣe fún wa.” Ní bíi ìparí oṣù Kejìlá, PRCS mú àdínkù bá iṣẹ́ wọn ní àríwá Gaza lẹ́yìn tí ikọ̀ ọmọ ogun Israel ṣe ìkọlù sí ibùdọ wọn tó wà ní Jabalia. Àmọ́ iléeṣẹ́ ogun Israel jiyàn pé àwọn ṣe ìkọlù sí ilé ìwòsàn náà, wan ní pé àwọn ṣàwárí pé àwọn ọmọ ogun Hamas ní ilé ìwòsàn Red Crescent èyí tí àwọn ti rí tí wọ́n wọ aṣọ iṣẹ́ Red Crescent. Farsakh ní ira tó jìnà sí òótọ́ ni ọ̀rọ̀ náà àti pé àwọn òṣìṣẹ́ àwọn, ọkọ̀ pàjáwìrì àti àwọn èèyàn tó farapa tí àwọn ń ṣe ìtọ́jú fún nìkan ló wà nílé ìwòsàn àwọn. Alaa, Rami àti Mahmoud ni wọ́n ti kó lọ sí ẹkùn gúúsù Gaza láti tẹ̀síwájú iṣẹ́ wọn gẹ́gẹ́ bí òṣìṣẹ́ ìlera pàjáwìrì ní Khan Younis – àmọ́ Rami tún ti padà sí ẹkùn àríwá. Ní ìparí oṣù Kìíní, ìkọlù tẹ̀síwájú ní agbègbè Khan Younis, Mahmoud kó ìyàwó àti àwọn ọmọ rẹ̀ mẹ́ta láti lọ máa gbé ní Mawasi, ibi tí Israel ti ṣáájú pèsè fún ààbò. Lẹ́yìn oṣù mẹ́rin tí bàbá rẹ̀ jáde láyé, ó ní ìfarajìn òun láti túnbọ̀ máa ṣe ìrànwọ́ fún àwọn tó ń ṣàárẹ̀ àtàwọn tó farapa àti pé nǹkan tí bàbá òun ń fẹ́ kó tó jáde láyé tí òun yóò sì tẹ̀síwájú pẹ̀lú rẹ̀.
Ó ti lé ni 30,000 tó ti bá ogun lọ ní Gaza – Hamas,Ileeṣẹ eto ilera Hamas ti fidi ẹ mulẹ, pe o ti le ni ẹgbẹrun lọna ọgbọn eeyan (30,000) ti wọn jẹ ọmọ Palestine ti wọn ti ku bayii ni Gaza. Eyi bẹrẹ lati ọjọ keje, oṣu kẹwaa, ọdun 2023. Ẹka eto ilera naa sọ pe ọmọde ati awọn obinrin lo pọ ju ninu awọn ti wọn pa yii. Ninu atẹjade wọn l’Ọjọbọ, wọn fi han pe eeyan mọkanlelọgọrin (81), ni wọn pa lọjọ kan ṣoṣo, eyi to mu afikun ba ẹgbẹrun lọna ọgbọn ti wọn kede tẹlẹ. Akọsilẹ tootọ to le sọ iye eeyan to ti ku ko si, gẹgẹ bi iwoye iṣẹlẹ yii. Eyi ri bẹẹ nitori onka ti Hamas gbe jade ko kan awọn ti wọn ko de ileewosan ki wọn too ku. Ọpọ eeyan lo ṣi wa labẹ àlàpà ti ile wo lu wọn mọlẹ si, nigba tawọn Isrẹli sọ ado oloro lati ofurufu, ti ẹnikẹni ko si ri awọn wọnyi mọ. Bi wọn yoo ba ṣe akọsilẹ iku ọmọ Palestine kan lasiko yii, wọn gbọdọ ri oku rẹ. Ileewosan yoo sọ ibi to ku si, ohun to pa a, asiko to farapa ati bẹẹ bẹẹ lọ. Gbogbo eyi ni wọn ni ko dẹrun latari bi mọṣuari ṣe n kun akunfaya. Ija tun n waye lawọn ọsibitu latari ai si ifọkanbalẹ, bẹẹ ni foonu ati ẹrọ intanẹti ki i ja gara. Sugbọn bi asọye ọlọdun pipẹ lati pari ogun yii ba waye, igbiyanju lati yanju iṣoro yii  yoo bọ si i. Ohun kan taye n naka aleebu si bayii lori onka awọn ti wọn n ku ni pe wọn ko ṣe akọsilẹ bawọn Palestine ṣe n ku. Boya ado oloro awọn Isrẹli lo n pa wọn ni, nnkan ija oloro mi-in ni tabi bẹẹ kọ. Wọn ni gbogbo ẹ naa ni wọn n ka kun ikọlu Isrẹli. Ajọ UN ṣalaye pe apa kan Gaza le lugbadi iyan laipẹ, bẹẹ ni ajakalẹ arun ti n pọ si i latari ai si oogun ati itọju. Ọjọ keje, oṣu kẹwaa logun yii bẹrẹ, nigba ti ẹgbẹrun ọmọ ogun Hamas ya wọ Guusu Isrẹli. Bi ọpọ ṣe doloogbe lawọn mi-in wa nigbekun ogun gẹgẹ bi akọsilẹ Isrẹli ṣe sọ.
"Hamas/Israel: Àwọn wo ló gba ìtúsílẹ̀ nígbèkùn?,Eeyan mejidinlọgọta (58) ti wọn wa nigbekun ogun  ni Gaza tẹlẹ ti gba ominira bayii. Asiko ti wọn kọlu awọn eeyan Isrẹli lọjọ keje oṣu kẹwaa ni wọn bọ sọwọ awọn to gbe wọn pamọ. Ogoji eeyan ninu awọn to wa nigbekun ogun yii, ti wọn jẹ obinrin atawọn ọmọde ni wọn gba itusilẹ gẹgẹ bi adehun laarin Israel ati Hamas. Bakan naa ni eeyan mẹtadinlogun ti wọn jẹ ọmọ orilẹ-ede Thailand, ati ẹnikan to wa lati Filipino naa gba iyọnda, eyi naa waye nipasẹ adehun mi-in to wa laarin Hamas ati ijọba ilẹ Egypt. Labẹ adehun alasiko perete ti Israel ati Hamas ṣe, aadọta eeyan to wa nigbekun yoo gba itusilẹ lasiko ti wọn fẹẹ fi da ogun duro fọjọ mẹrin. Igbesẹ ati jẹ kogun-o-mi fọjọ mẹrin yii bẹrẹ lọjọ kẹrinlelogun, oṣu kọkanla ọdun 2023 yii, laago meje aarọ. Hamas sọ pe aadọjọ obinrin Palestine (150) atawọn ọdọ lawọn yoo tu silẹ lọgba ẹwọn Israel, bẹẹ ni awọn tirela to le lọgọrun-un, ti wọn ko nnkan iranwọ lawọn yoo gba laye lati wọ Gaza. Margalit Mozes, ẹni ọdun mejidinlọgọrin (78) ti wọn mu sigbekun lati ile rẹ to wa ni Kibbutz Nir Oz.  Iya yii ti ni aisan jẹjẹrẹ ri ko too ṣẹgun rẹ. Awọn ẹbi rẹ sọ pe awọn aillera mi-in tun wa to n ba a finra, to si yẹ ko maa gba itọju ni gbogbo igba. Adina Moshe, ẹni ọdun mejilelaadọrin (72). Iya yii naa wa lara awọn ti ogun ko lati Nir Oz lọjọ keje, oṣu kẹwaa. Ninu ikọlu naa ni wọn ti pa ọkọ rẹ, gẹgẹ bi ẹgbẹ kan to n ṣalaye nipa awọn ẹbi ti wọn wa nigbekun  ṣe sọ. Daniele Aloni, ẹni ọdun mẹrinlelogoji ati ọmọ rẹ obinrin, Emilia, ọmọ ọdun mẹfa, bọ sinu  igbekun ni Nir Oz. Bẹẹ naa ni wọn ji Sharon Aloni ẹni ọdun mẹtelelọgbọn (34)  to jẹ aburo Daniele gbe pẹlu ọkọ rẹ, David  Cunio, ẹni ọdun mẹtalelọgbọn (33). Awọn ibeji awọn tọkọ-taya yii, Ema ati Yuly ti wọn ko ju ọmọ ọdun mẹta lọ naa si bọ sọwọ awọn to gbe awọn obi wọn pamọ pẹlu. Doron Katz Asher, ẹni ọdun mẹtalelọgbọn (34)  atawọn ọmọ rẹ obinrin meji, Raz, ọmọ ọdun mẹrin ati Aviz, ọmọ ọdun meji, bọ sigbekun ogun ajinigbe lasiko ti wọn n gbe lọdọ ẹbi wọn kan nitosi ẹnuubode Gaza. Ọkọ Doron ri fidio ibi ti wọn ti  n ko iyawo atawọn ọmọ ẹ sinu tirela to ko awọn eeyan to wa lahaamọ. O si tun tọpinpin ẹrọ ibara-ẹni-sọrọ rẹ de Gaza.. Ọkan ninu awọn eeyan to gba itusilẹ naa,Ọgbẹni Asher, sọ fun BBC pe, "" Mo ṣetan lati ji idile mi dide pada kuro ninu ironu ati iya ta a jẹ nigbekun ogun. Emi ko jo, mi o si ni i dunnu, afi ti gbogbo ẹni to wa nigbekun ba jade pata. "" Ki i ṣe aworan lasan tabi akọle lohun tẹ ẹ n ri nipa awọn ẹbi ti wọn mu sigbekun, otitọ ni. Eeyan ni wọn. Awọn ti wọn mu sigbekun ti di ẹbi mi latoni lọ, mo si maa ri i daju pe mo ṣe gbogbo ohun ti mo ba le ṣe lati ri i pe ko ṣẹku ẹnikan sigbekun mọ’’ Itay Ravi, sọ fun BBC Newsnight pe bi wọn ṣe fi awọn kan silẹ ninu ẹbi oun mu idunnu wa, ṣugbọn iriri buruku ti ko ti i kuro lara awọn ni. Hanna Katzir, ẹni ọdun mẹtadinlọgọrin (77) farahan ninu fidio awọn eeyan to bọ nigbekun ogun. Awọn Islamic Jihad lo fi fidio naa sita. Aga awọn eeyan ti ko le rin ni mama naa jokoo si ninu fidio yii, to n ba awọn akọroyin sọrọ. Oun atọmọ ré, Elad Katzir, ẹni ọdun mẹtadinlaaadọta (47) ni wọn ji gbe Nir Oz. Channah Peri, ẹni ọdun mọkandinlọgọrin (79), ọmọ rẹ Nadav Popplewell, ẹni ọdun mọkanlelaadọta (51) . Dr Shoshan Haran, ẹni ọdun mẹtadinlaadọrin (67) Adi Shoham, ẹni ọdun mejidinlogoji (38) , Nave, ọmọ ọdun mẹjọ, Yahel, ọmọ ọdun mẹta . Ọkọ Adi ṣi wa nigbekun ni tiẹ  . Noam, ọmọ ọdun mejila, Yafa Adar, ẹni ọdun marundinlaadọrun-un (85) Shiri Weiss, ẹni ọdun mẹtalelọgọta  (53) ati ọmọ rẹ obinrin, Noga, ẹni ọdun mejidinlogun (18). Noam, Alma,Roni Krivoi Hen Almog-Goldstein, ẹni ọdun mejidinlogoji (48) atawọn ọmọ rẹ Tal,  ọmọ ọdun mẹjọ , Gal, ọmọ ọdun mọkanla  11) ati Agam, ọmọ ọdun mẹtadinlogun(17). Dafna,ọmọ ọdun mẹẹẹdogun (15),Ela Elyakim, ọmọ ọdun mẹjọ. Adrienne Aviva Seigel, ẹni ọdun mejilelọgọta (62),  ọkọ rẹ,Keith, ẹni ọdun mẹrinlelọgọta (64) la gbọ pe o ṣi wa nigbekun. Elma Avraham, ẹni ọdun mẹrinlelọgọrin (84) Ati bẹẹ bẹẹ lọ bi wọn ṣe n gba ominira si i."
Ẹ dákẹ́ ogun jíjà ní Gaza - Amẹ́ríkà rawọ́ ẹ̀bẹ̀ sí Israel níwájú àjọ ìṣọ̀kan àgbáyé,Orilẹ ede Amẹrika ti da aba idaduro ogun laarin Israel ati Palestine ni ẹkun Gaza. Amẹrika da aba yii niwaju igbimọ alaṣẹ ajọ iṣọkan agbaye UN. Bakan naa ni Amerika tun kìlọ fun orilẹede Israel lati ma yabo ilu Rafah to kun akunfaya. Amẹrika ko kọkọ gbe ọrọ didawọ ogun duro wo tẹlẹ, bo tilẹ lẹ jẹ pe Aarẹ Joe Biden ti mẹnu ba a. Awọn eeyan to le ni abọ miliọnu kan eeyan Palestine eleyii to ju idaji awon olugbe Gaza lọ lo ti di ogunlende bayii niluu Rafah. Eeyan 250,000 lo wa ni ilu Rafah ti o ni ibode pẹlu orilẹ ede Egypt ki ogun to bẹrẹ ni Gaza. Israel doju ija kọ Gaza lẹyin ti ẹgbẹ Hamas ṣe ikọlu si apa guusu Israel lọjọ keje oṣu Kẹwaa, nibi ti ẹgbẹrun kan ati igba eeyan ti dero ọrun, ti wọn si tun ji ojilerugba eeyan lọ. Ẹka ileeṣẹ ilera Hamas sọ pe Israel ti pa ẹgbẹrun mọkandinlọgbọn eeyan ni Gaza. Amọ, iṣẹ yoo bẹrẹ lori aba ti Amẹrika da lọsẹ yii. Ṣugbọn ko si ẹni to mọ bo ya ibo didi yoo waye lori aba ti Amẹrika da. Ẹ ma gbagbe wi pe gbogbo igbesẹ to ba waye ni ajọ UN ko pọn dandan labẹ ofin. Igba àkọkọ ree ti orilẹ ede Amẹrika yoo pe fun idaduro ogun ni ẹkun Gaza. Amẹrika tun sọ pe kikọ oju ija si ilu Rafah yoo mu ipalara to pọ wa fawon araalu, yoo si tun jẹ ki ọpọ eeyan di ogunlende lawon orilẹ ede to wa ni ayika bii Egypt. Aba idawọ ogun duro yii wa ni ibamu pẹlu ọrọ ti Aarẹ Biden sọ pẹlu Olootu ijọba Israel, Benjamin Netanyahu lọsẹ to kọja. Ọgbẹni Netanyahu ti n kọ eti ikun s'awọn to n pe fun idawọ ogun duro, o ni oun gbọdọ doola awọn ọmọ Israẹli ti wọn jigbe, ati pe o fẹ pa ẹgbẹ Hamas run ni Gaza. Ọmọ ẹgbẹ igbimọ ologun Israel kan, Benny Gantz kilọ pe awọn ko ni da ogun duro, ayafi ti Hamas ba tu gbogbo awọn ọmọ Israel ti wọn jigbe lọjọ Kẹwaa oṣu Kẹta. Ọjọ naa ni awẹ Ramadan bẹrẹ. Ajọ awọn orilẹ-ede Araabu ti sọ pe igbimọ alaṣẹ ajọ iṣọkan agbaye UN ko le tẹsiwaju lati maa kọ eti ikun si b'awọn orilẹ ede agbaye ṣe n pe fun idawọ ogun duro ni Gaza.
Israel-Gaza: Olóòtú ìjọba Israel tako àbá Ààrẹ America láti jẹ́ kí Palestine dá dúró,Olootu ilẹ Isrẹli, Benjamin Netanyahu, tun ti kọ ọrọ si Aarẹ ilẹ Amẹrika, Joe Biden lẹnu lori aba to da  fun un lati da ipinlẹ Palestine silẹ. Eyi waye lẹyin ọrọ ti awọn olori orilẹ-ede mejeeji yii jọ sọ lori foonu, nibi Aarẹ Amẹrika ti  ni aaye ṣi wa fun Netanyahu lati gba aba naa wọle. Aarẹ Biden ṣalaye, pe bi wọn ba da ipinlẹ Palestine silẹ, ti Isrẹli naa si wa, ojutuu yoo wa si iṣoro wọn, aibalẹ ọkan ọlọdun pipẹ to n da wọn laamu yoo si dopin. Aarẹ Amẹrika naa tẹsiwaju, pe awọn orilẹ-ede kan naa ṣaa wa lara ajọ Iṣọkan Agbaye, ti wọn ko si da ni ikọ ọmọ ogun tiwọn. Nigba to n tako eyi lọjọ Satide, ogunjọ oṣu kin-in-ni ọdun 2024 yii, Aarẹ Netanyahu sọ pe ipinnu oun ṣi duro. O ni lẹyin ti wọn ba doju Hamas bolẹ tan, ilẹ Isrẹli gbọdọ gba agbara eto aabo rẹ pada lorii Gaza. O ni eyi gbọdọ waye ki Gaza ma baa tun maa dunkooko mọ Isrẹli. Igbẹsẹ yii tako idaduro orilẹ-ede Palestine. Bakan naa, loju opo X rẹ lọjọ Satide yii, Aarẹ Isrẹli sọ pe orilẹ-ede oun gbọdọ ri i daju pe agbara eto aabo ko bọ. O ni o gbọdọ lagbara lori gbogbo agbegbe Iwọ-Oorun (Odo Jọdani), ati gbogbo agbegbe ti wọn mọ si West Bank Territory. Ṣaa, oju tawọn mi-in fi wo ọrọ naa ni pe o le mu ireti awọn kan pin. Wọn ni o le fa ija agba meji, ti awọn olori Isrẹli ati Palestine yoo kọju ija sira wọn. Awọn to ti ti ku latọwọ ikọ Hamas ti to ẹgbẹrun kan ati ọgọrun meji (1, 200), ojilenigba (240) lo wa lahaamọ ogun ti wọn ko rọna jade Patako to ni akọle oriṣiiriṣii ni awọn olufẹhonu han yii gbe dani, ti wọn n pariwo pe ki Netanyahu fẹnuko sibi kan pẹlu awọn to ko eeyan awọn pamọ, ki wọn tu wọn silẹ, ki wọn too ku sigbekun ogun. Guusu Gaza lawọn ọmọ ogun Isrẹli doju le bayii, wọn n wa awọn olori Hamas Awọn olori Hamas ti wọn lo ṣee ṣe ki wọn maa fara pamọ si Guusu Gaza, paapaa lagbege kan ti wọn n pe ni Khan Younis, ni awọn ologun Isrẹli ṣiju si bayii. Bakan naa ni wọn si ti kọlu ibi kan ti wọn n pe ni Jabalia. Àkíyèsí: À ti ṣe àtúnṣe kékeré sì ìròyìn yìí
Àkọsílẹ̀ wákàtí ìkẹyìn fún Danielle àti ọ̀rẹ́kùnrin rẹ̀ kí Hamas tó ṣekú pa wọ́n,Danielle Waldman jo ijo ajokẹyin rẹ nile aye lọjọ keje oṣu kẹwaa. Ko pẹ diẹ sii ni oun atwọn ọrẹ rẹ bẹrẹ si nii sa asala fun ẹmi wọn amọ wọ ko mori dele. Akọọlẹ wa fun awọn wakati ikẹyin rẹ - fanaran kekere kan ti wọn fi foonu ya, ti BBC si ti ri. Eleyi lo ṣafihan die lara aburu to n bọ niwaju. Ọmọ ọdun mẹrinlelogun naa lo joko sẹyin ọkọ pẹlu awọn ọrẹ rẹ meji – ti irun rẹ gigun si n yọ labẹ aṣọ otutu to wọ. Awọn mẹtẹẹta o fi bẹẹ mura ju. Wọn n gbiyanju lati rẹrin pẹlu agidi, wọn si n paruwo. Wọn wọ ẹgbawọ buluu lati ibi ajọdun orin ‘Supernova’ ti wọn ṣẹṣẹ lọ. Wọn gbiyanju lati farabalẹ amọ o ni nkan to n le wọn. Noam Shai, to jẹ ọrẹkunrin Danielle, lo n wakọ naa. “Ṣe ẹ fẹẹ ki n sare, ere gidi?” lo beere. “Mo mọọ ṣe o.” “O daa bẹẹ,” ni ọkan lara awọn obinrin naa fi fun un lesi. Ọdọmọkunrin kan to joko lẹgbẹ Danielle gbiyanju lati fi wọn lọkan balẹ. O wi pe “gbogbo rẹ yoo dara. Ko si wahala, abi?” Lojiji, ibeere wa lati tiwaju – “soi abi ọtun?” Bẹẹ ni fanran naa pari. Lẹyin iṣẹju diẹ, awọn agbebọn Hamas fi ọta ibon dabira si ọkọ naa lara. Noam, Danielle, atawọn ọrẹ wọn to wa lẹyin ọkọ ni wọn pa. – bẹẹ naa bi wọn pa awọn bii ọtalelọọdunrun awọn ọmọ Israel ti wọn lọọ jo nibi ajọdun to waye ni aṣalẹ Negev nitosi Gaza. Wọn si mu ẹni to joko lọwọ iwaju si igbekun. Nigba ti oorun yoo fi wọ lọjọ taa wi yii, ẹgbẹfa ọmọ Israel ni wọn ti pa – yala nibi ajọdun ọhun abi ninu ile wọn ni Kibbutzim nitosi ibode. Eyii ni adanu ẹmi to pọ julọ fun awọn Juu lati igba ti wọn ti pa ogunlọgọ wọn nigba ogun agbaye keki laarin ọdun 1941 sui 1945. Lati igba naa wa, Israel lo bẹẹrẹ ogun ni Gaza lati fopin si Hamas, to si mu ki ọgọọrọ ọmọ Palestine o maa padanu ẹmi wọn. O to ẹgbẹrun mejidinlogun eeyan ti wọn ti pa – gẹgẹ bi ileeṣẹ feto ilera ni Gaza ṣe wi – ti ẹgbẹrun meje ninu wọn si jẹ ọmọde. Ni Gaza bayii, bo ṣe wa ni Israel lati ọjọ keje oṣu kẹwaa, awọn obi lo n sinku awọn ọmọ wọn. Fun awọn abi yii, yala wọn jẹ ọmọ Palesstine ni abi Israel, adanu yii n ni koṣee ko. A ba Eyal, to jẹ baba Danielle, ninu ọfiisi rẹ ni Tel Aviv. Ọjọ pẹ to ti jẹ agba ọjẹ nidi imọ tẹkinọlọji – o jẹ oludasilẹ ‘Mellanox Technologies’, leyi to ta ni biliọnu mẹfa ati ẹsun mẹjọ dollar lọdun 2019. Ẹwẹ, o ti di baba to n ka ṣioṣion nitori ibanujẹ iku ọmọbinrin rẹ to kere julọ. Pẹlu ohun ti ko ja geere to si kun fun ifẹ ati ibanujẹ lo fi wi pe “ọmọ daadaa ni. O fẹran lati maa jo. O nifẹ awọn ẹranko. O fẹran awọn eniyan. O ni ọpọlọpọ ọrẹ.o fẹran awọn ere idaraya bii wiwa ọpọn lorin yinyin, wiwẹ lọ isalẹ okun, ati lati maa gun alupupu pẹlu Noam.” Nigba to gbọ pe Danielle sọnu, kia lo sare pada lati irinajo rẹ si Indonesia – o gba aṣẹ lati jẹki baluu rẹ o balẹ ni Israel, no tilẹ jẹ pe wọn se oju ọrun. Wakati mẹta lẹyin eyi lo jade lati lọọ waa nipasẹ aago ọwọ rẹ. Irinajo si oju ogun ni eyi jẹ. O wi pe “a sunmọ gbigbena woju awọn agbesunmọmi abi ẹda kan, ẹ pe wọn lohun to wu yin. Wọn ti pa ọmọ-ogun bii nẹta abi mẹrin. Lẹyin eyi la ko awọn ologun mẹta sinu ọkọ jiibu taa si kọri si apa guusu”. O ri ọkọ naa ti ibọn ti bajẹ amọ ko si Danielle nibẹ. O ni “ẹjẹ pọ ninu ọkọ naa. Mo nireti pe ko si ninu ọkọ naa, abi ko wa nibẹ amọ ko ti salọ lẹyin to farapa, abi ko wa ni igbekun”. Lẹyin ọjọ meji ni wọn ri oku rẹ. Eyal, to n gbiyanju lati fi ẹkun rẹ pamọ lakoko to n sọrọ, wi pe “gbogbo ohun to ba ṣe, pẹlu ẹrin ni. Ko ṣẹ ẹnikẹni.o nifẹ si ko maa ṣe rere. Amọ wọn (Hamas) ṣeku paa lai nidi”. Pẹlu bi wọn ṣe ṣekupa abikẹyin rẹ obinrin yii, Eyal lo ṣi nigbagbọ pe o yẹ ki Palestine ni ipinlẹ tiwọn ni kia. “A nilo lati ṣe ayipada ijọba ni apa mejeeji. Lẹyin eyi, ni nkan bii ọdun meji si mẹrin, a maa lee gbe igbesẹ alaafia, ki as i kọ orilẹede mejeeji fun awọn eeyan mejeeji, ka si maa gbe pọ ni alaafia lẹgbẹ ara wa” ni Eyal wi. Amọ ṣaaju eyi, Eyal fẹ nkankan. O wi pe “ẹnikẹni to ba kopa tabi lọwọ ninu ohun to ṣẹlẹ lọjọ keje oṣu kẹwaa ọdun 2023 gbọdọ lọ sii. A maa moju to eleyi. “A mọ awọn to wa, to fipa bani lopọ, to pani nipakupa. A ni fanran wọn, a ni nọmna ẹrọ ilewọ wọn. A mọ ẹni ti wọn jẹ. A maa  mu wọn kuro. No si lero pe a lee nu Hamas naa kuro.” Ajagunfẹyinti ọmọ Israel naa mọ nipa ogun. O ti ṣiṣẹ sẹyin ni aṣayan ikọ ọmọgun ti wọn pe ni ‘Golani Brigade’. Bakan naa lo mọ nipa ifanimọra. Ṣaaju akoko yii, Eyal kọ oriko kan si Gaza, o si fi ẹgberun lona ọtalelọọdunrun dollar ran ileewosan kan lọwọ nibẹ, pẹlu ipese iṣẹ fun awọn ọmọ Palestine ni Gaza ati Wes Bank. Njẹ Eyal kabamọ gbogbo eleyi? “Rara o”, ni esi to fọ lai fakoko ṣofo, pẹlu afikun pe onikaluku nilo lati ṣe “gbogbo nkan to ba lee mu ki agbegbe yii jẹ ibi to rẹwa julọ lati gbe”. “A dẹ ni lati dẹkun pipa ara wa, ki a wa ọn alati gbe ni irẹpọ. Ọdun mẹẹdọgbọn ni mo n ti ṣiṣẹ tọ alaafia nibi.” Ọjọ mẹwaa ṣaaju ọjọ ti wọn ṣekupa Danielle lo n ba baba rẹ sọrọ nipa ọjọ ọla. Baba rẹ ranti pe “o ni ‘baba mi, mo ti pinnu lati fẹ Noam’. Wọn ti jẹ ọrẹ fun ọdun mẹfa, to si jẹ ọrẹ to wu ni. Ilu naa ni wọn fẹẹ gbe lati tọ awọn ọmọ wọn. O fẹ ọmọ to pọ pẹlu ọpọlọpọ aja ati ẹṣin”. Awọn ololufẹ meji naa – ti wọn ko pada raaye fẹ ara wọn – ni wọn sinku wọn papọ.
"Ìwọde gbòde ní Israel láti tako ìjọba Netanyahu,Iyapa ẹnu to wa laarin awọn oloṣelu lorileede Israel tun gberasọ pada. Wọn ti fi igba kan sinmi diẹ lẹyin   ikọlu ti Hamas ṣe si orileede naa lọjọ Keje oṣu Kẹwaa amọ lẹyin oṣu mẹfa bayii, awọn oluwọde ti  pada si opopona ilẹ naa. Ogun to n lọ lọwọ ti wa dabi iwuri lati yẹ aga nidi Netanyahu to jẹ olootu ijọba to pẹ julọ lori oye ni Israel. Ni Jerusalem niṣe lawọn ọlọpaa n ta omi rirun sara awọn oluwọde to di opopona Begin Boulevard to jẹ ọpopona pataki si agbegbe ariwa guusu marosẹ ilẹ naa. Awọn oluwọde gbe patako ti wọn fi n beere ikọwefiposilẹ rẹ ati idibo kiakia. Wọn tun fi ipe ranṣẹ ki wọn tu awọn ọmọ Israeli 130 to wa ni ahamọ ni Gaza silẹ.Wọn ko le darukọ ni pato iye awọn wọnyi to ti ku. Ohun to si n ka awọn oluwọde laya ni pe bi ogun naa ṣe n tẹsiwaju lawọn mi yoo padanu ẹmi wọn ti wọn ko ba ribi pẹtu saawọ to wa nilẹ yi. Ni irọlẹ ọjọ Aiku ẹgbẹgbẹrun awọn oluwọdi lo kora jọ siwaju ile aṣofin Israel. Katia Amorza ti ọmọ rẹ wa ninu awọn ọmọ ogun to n kopa ninu ogun Gaza ba wa sọrọ. O ni ‘’Lati ago mẹjọ aarọ ni mo ti wa nibi.Mo si n sọ fun Netanyahu pe ko ni mi lara lati ya tikẹti baalu first class ko gbera kuro lọ sibi toba fẹ lọ ko si ma pada wa mọ’’ ""Mo si n sọ fun pe ko gbe gbogbo awọn ti wọn wa ninu ijọba to yan sipo,ijọba to buru julọ taa ni lawujọ wa’’ Rabbi kan kọja lẹgbẹ Katia . Yehudia Glick lorukọ rẹ o si wa lara awọn to n polongo pe ki wn faaye ijọsin silẹ fawọn juu ni Temple Mount to wa ni Mọsalaṣi Al Aqsa. Rabbi Glick sọ pe awọn eeyan ti gbagbe pe ọta wọn gidi kii ṣe Netanyahu bi kii ṣe Hamas. O ni ''Mo lero  pe ilumọọka lo jẹ ohun to si n mu inu bi awọn eeyan niyẹn.Mo si lero pe inu wọn ko yọ si pe tohun ti pe awọn n ṣe iwọde laimọye ọdun, Netanyahu si wa lori oye.’’ O wa kesi awọn oluwọde naa lati jade sọ nkan to wa lọkan wọn ṣugbọn ki wọn ma ṣe kọja aala to wa laarin ijọba awarawa ati iwa janduku. Ọjọ ti pẹ ti Ọgbẹni Netanyahu ti n tako idasilẹ orileede Palestine. Awọn alatako rẹ sọ pe atako rẹ to n ṣe si gbogboigbiyanju lati pẹtu saawọ to n lọlọwọ ni Gaza jẹ ọna kan gboogi fun lati maa ri atilẹyin awọn ẹgbẹ Israel ti adisọkan wọn ko fararọ. Ọkan lara awọn to peju siwaju ile aṣofin Israel taa mọ si Knesset ni David Agmon jẹ. Ajagunfẹyinti ni to si dari ọfisi olootu ijọba nigba ti wọn kọkọ yan Neytanyahu sipo. ‘’Wahala to wa nilẹ yi lo buru julọ ninu itan lati ọdun 1948.Emi ni olori oṣiṣẹ akọkọ ni ọfisi Netanyahu nigba to depo ni ọdun 1996. Lẹyin oṣu mẹta to dori oye ni mo pinnu lati kọwe fipo silẹ.Mo mọ daada. Ipalara nla lo jẹ fun Israel.’’ ‘’Kii ṣe ẹni to le gbe igbesẹ tẹle aṣẹ to ba pa. Ojo ni. Ọrọ lasan lo si mọọ sọ.Mo ri wi pe iyawo rẹ lo n dari rẹ .Lẹyin oṣu mẹta mo sọ fun pe Bibi, amugbalẹgbẹ kọ lo nilo.Ẹni ti yoo rọpo rẹ lo nilo.Mo si fi ijọba rẹ silẹ’’"
Olanrewaju Adepoju fi ewì jà fẹ́tọ̀ọ́ aráàlú, ó tún gbé àṣà Yorùbá lárugẹ - àkọ́bí olóògbé,Ọjọ ti a ba ku laa dere, eniyan o sunwọn laaye. Ọpọ eeyan ni wọn ti n sọ oriṣiriiṣi ọrọ nipa gbajugbaja Akewi ati olupolongo ẹsin Islaamu nilẹ Yoruba , Oloye Mas'ud Olanrewaju Adepoju to jade laye. Lẹyin ti o wọ kaa ilẹ sun tan niluu Ibadan lọjọ Aje, akọbi oloogbe naa, Adewale Adepoju sọ fun BBC Yoruba wi pe oloogbe akewi naa ko awọn eeyan mọra. Adewale ni ''baba mi jẹ baba to fẹran ọmọ, baba daadaa, baba to ko mọlẹbi mọra. Baba to nifẹ awọn ti wọn n bẹ labẹ wọn, baba ti kii sọ pe ki ẹnikan maa dara. Baba mi jẹ ajafẹtọ araalu, ti o si korira iyanjẹ ati iwa ibajẹ lawujọ. Baba mi ko ni kọ lati gbena woju ẹnikẹni, koda ko jẹ oṣiṣẹ ijọba gan an. -Baba Adepoju maa jẹ ki wọn mọ eyi tii ṣe ododo ọrọ pẹlu ẹbun pataki ti Ọlọrun fi fun wọn nipa ewi kike. Baba mi jẹ akewi, onkọwe, wọn jẹ akọmọlede, wọn si maa n gbe aṣa larugẹ, wọn si maa n fi ẹwa ede Yoruba han.'' Oloogbe naa tun lo ẹbun rẹ lati ṣe anfani fawọn akẹkọọ. ''Ọpọ awọn akẹkọọ ile ẹkọ giga ni wọn maa n lo awọn iṣẹ ọwọ Olanrewaju Adepoju lati figba oye kun oye. Ọrọ pọ ti mo le sọ nipa baba mi, mo kan mẹnu ba diẹ ni. Baba mi ko faye gba ohun ti ko dara, lojoojumọ ni wọn yoo maa tẹnu mọ ọrọ naa,'' akọbi oloogbe ṣalaye. Wọn ti ṣeto isinku ogbontagi akewi ati pedepede, Ọlanrewaju Adepọju ni ibamu pẹlu ilana ẹsin musulumi. Ni ọsan ọjọ Aje ni wọn fi ara rẹ fun erupẹ. Gbajugbaja Akewi ati olupolongo ẹsin Islaamu nilẹ Yoruba , Oloye  Mas'ud Olanrewaju Adepoju ti jade laye. Adepoju to tun jẹ aarẹ Alasa ilẹ Ibadan ki duniya pe o di gbere lọjọ Aiku niluu Ibadan lẹyin to ṣe aarẹ diẹ. Ọmọ rẹ Adejare Adepoju lo fi ikede iku rẹ soju opo Facebook. Ẹni ọdun mẹtalelọgọrin ni Olanrewaju Adepoju jẹ ko to jade laye Lọjọ Aje ni ireti wa wi pe wọn yoo ṣe eto isinku akewi ilumọọka yi ni ilana ẹsin musulumi. Ọpọ ni yoo ranti Adepoju pẹlu ipa to ko nibi lilo aṣa ati ede Yoruba ni paapa ewi lati fi bẹnu atẹ lu ijọba ologun lorileede Naijiria. Kikoju ologun nipa lilo ewi yi jẹ ki awọn ologun nigba naa lọhun maa le kaakiri. Yatọ si pe o jẹ akewi lede Yoruba Adepoju tun jẹ onkọwe. O kọ iwe kan ti akọle rẹ n jẹ ''Ladepo Ọmọ Adanwo'' Aba Oke Pupa ni ipinlẹ Oyo ni wọn ti bi Olanrewaju Adepoju lọdun 1940. Gẹgẹ bi akọsilẹ igbe aye rẹ taa ri loju opo poetrytranslation.org,Olanrewaju Adepoju lo kọ ara rẹ lati maa kọ ọrọ lede Gẹẹsi ati Yoruba. Lati ewe rẹ lo ti sunmọ awọn agbaagba akewi ede Yoruba ti eleyi si mu ki o nifẹ si ede ati aṣa Yoruba. Adepoju ba wọn ṣiṣẹ nileeṣẹ iwe iroyin ṣaaju ko to di akewi to si gbe iwe ewi kan jade ti akọle rẹ n jẹ Ironu Akewi lọdun 1972. O tun gbe iwe mii jade ti akọle rẹ n jẹ Ládépò Ọmọ Àdánwò lọdun 1975. Bi a ba ni ka maa ka ni meni meji, ko fẹẹ si akewi ede Yoruba to gbajugbaja to Olanrewaju Adepoju nigba aye rẹ. Ko si sẹyin bi o ṣe n fi orin ewi rẹ mu iyipada wa lawujọ. Ni paapa ọpọ lo fẹran ewi rẹ to jẹ bi ibawi ati ipolongo nipa aburu ijọba ologun ni Naijiria. Ni Naijiria, ati ijọba ologun ati alagbada ko si eleyi to bọ lọwọ ewi Olanrewaju Adepoju ni paapa ijọba to ba n tẹ ẹtọ araalu loju mọlẹ. Aimọye igba lawọn ijọba ologun fi si atimọle tori pe o fi orin ewi rẹ bawọn wi. Igboya rẹ yi ati ifẹ to ni si igbelarugẹ aṣa ati ọrọ to ba kan ilẹ Ibadan lo mu ki Olubadan nigba naa lọhun Oba Yusuf Oloyede Asanike fi oye Alasa ilẹ Ibadan da lọla. Bo ṣe n fi ewi bẹnu atẹ lu awọn ti ko ṣe daada naa si o maa n fi orin ewi rẹ gbe awọn to ba ṣalatilẹyin fun larugẹ. Oloye Obafemi Awolowo ati MKO Abiola wa lara awọn oloṣelu Yoruba to fi orin ewi rẹ ṣe agbega wọn. Eyi mu ki awọn ololufẹ rẹ kan yago lẹyin rẹ ṣugbọn ko mu adinku ba ifẹ ti ọpọ ni si akewi yi. Nigbẹhin aye rẹ, ọpọ lo mọ Olanrewaju Adepoju fun ipa toko nidi ipolongo ẹsin Islaamu. Irinṣẹ ewi rẹ naa lo n ṣamulo lati fi pe awọn eeyan si ẹsin.
Ọ̀gá Iléeṣẹ́ Crime Alert rí ẹ̀wọ̀n ọdún 75 he fún ẹ̀sùn jìbìtì,Oludasilẹ ileeṣẹ Crime Alert Security Network, ni Ibadan, Olaniyan Gbenga Amos  ti dero ọgba ẹwọn lẹyin ti Ileẹjọ to n joko niluu Ibadan ni o jẹbi ẹsun jibiti. Ẹwọn ọdun marindinlọgọrin ni Adajọ Bayo Taiwo ti ile ẹjọ giga to n joko niluu Ibadan, gbe kalẹ fun oludasilẹ ileeṣẹ Crime Alert Security Network, Olaniyan Gbenga Amos lori  ẹsun jibiti naa. Bẹẹ ba igbagbe Olaniyan ni ọwọ ajọ EFCC tẹ ni ọdun 2020 lẹyin to lu ọpọ eeyan ni jibiti owo idokowo pẹlu ileeṣẹ rẹ. O se ileri pe oun yoo da owo ati ele ori owo pada fun awọn to ba dokowo sugbọn ọrọ gba ibo miiran jade, ti ko si ri owo naa san pada. Ẹsun marindinlogogi ni EFCC ka si ẹsẹ Olaniyan niwaju ileẹjọ. Ninu atẹjade ti agbẹnusọ EFCC, Dele Oyewale gbe sita lọjọ Isẹgun, o ni Olaniyan ati ileeṣẹ rẹ, Detorrid Heritage Investment Limited ni wọn gbe lọ ileẹjọ ni ọjọ kẹrinla oṣu kejila ọdun 2023. Ọdun to kọja , ẹlẹrii ajọ EFCC, Juliet Odogu sọ fun ileẹjọ pe o to igba ni iye awọn eeyan ti Olaniyan lu ni jibiti ni owo to to aadọjọ milọnu naira. O ni awọn eeyan san ẹgbẹrun marun un naira si milọnu mẹsan an naira fun Olaniyan lẹyin ti wọn ba dowopọ. Bakan naa lo se afihan iwe akọsilẹ ti awọn eeyan naa fi san owo fun ileeṣẹ Olaniyan fun Ileẹjọ. Gẹgẹ bii EFCC se sọ, Olaniyan ni wọn tun fẹsun pe o gba milọnu mẹdogun naira lọwọ Fadipe Ayorinde pẹlu ileri pe yoo gba ida ọgbọn pẹlu owo to fi dokowo lẹyin ọsẹ mẹfa.
""
Èèyàn mẹ́tàlá ni wọ́n kọ́kọ́ gbé wá sí UCH, wọ́n tún gbé òkú ẹnìkan wá - Ọ̀gá àgbà UCH,Ọga agba ile iwosan ẹkọṣẹ iṣegun ti fasiti ilu Ibadan tawọn eeyan mọ si UCH, Ọjọgbọn Jesse Abiodun Otegbayo ti ṣalaye pe eeyan mẹtala ni wọn gbe wa sile iwosan naa lati ibi ti ibugbamu ti ṣẹlẹ lagbegbe Bodija niluu Ibadan. Ọjọgbọn Otegbayo tun sọ pe wọn gbe ẹnikan wa to ti ku, o ni ẹni naa si wa ni ile igbokusi. Adari ile iwosan UCH ni wọn tun ti gbe awọn eeyan mii wa loni Ọjọru. ''Wọn tun ti gbe awọn mii wa lonii Ọjọru, o si ti di eeyan mẹtala to n gba itọju ni wọọdu pajawiri nigba ti ẹnikan wa ni wọọdu ICU nibi ti wọn ti maa n tọju awọn aisan to lagbara. Ile bii mẹẹdogun ni ibugbamu naa ṣe ipalara fun ninu ọgba ile iwosan UCH. Ibugbamu ọhun ṣakoba fun awọn laabu wa kan, bakan naa lo tun ni ipa lori ile ẹkọ nọọsi wa naa. Koda, omiran fẹẹ sa jade ni ihoho ninu awọn akẹkọọ wa nigba ti ibugbamu naa ṣẹlẹ lalẹ ana. Awọn gilaasi ferese fọ, awọn ilẹkun fi agbara ṣi kalẹ. ọpọ aja awọn ile mii ninu ọgba UCH lo ja. Awọn ibikan ti ẹ wa ti orule ile fọ ti a si n ri oju ọrun lati inu ile. Awọn waya kan naa ja, amọ ko si ile kankan to dawo ni UCH,'' Ọjọgọn Otegbayo lo sọ bẹẹ. Ọga agba ile iwosan UCH fikun ọrọ rẹ pe Gomina Seyi Makinde sọ pe ki ile iwosan naa ṣe itọju gbogbo awọn ti wọn ba gbe e wa fun itọju lati ibi ibugbamu naa. O tun fidi rẹ mulẹ pe awọn ko gbowo lọwọ ẹnikẹni tawọn fun ni itọju to fi mọ awọn to gba ẹjẹ gan an, atawọn to ṣiṣẹ abẹ diẹ atawọn ti wọn to egungun wọn. Yoruba bọ, wọn ni gbọngbọn nii kan ọlọrọ, awọn olugbe agbegbe Bodija nibi ti ibugbamu ti ṣẹlẹ lalẹ ọjọ Iṣẹgun ti ṣalaye ohun to ṣẹlẹ gan an. Ninu ifọrọwerọ pẹlu BBC Yoruba lowurọ Ọjọru, wọn sọ ibi ti wọn wa nigba ti iṣẹlẹ ọhun waye ati ipa to ni lori wọn ati lori ile wọn. Arabinrin kan ni lati agbegbe Ologun-eru loun ti gbọ ariwo nla ti ilẹ si mi titi. Obinrin naa sọ wi pe lojiji lawọn ọmọ oun sare wọle, niṣe ni ina ibugbamu kọ mọna loju ọrun. O ni nigba to ya ni oun ati ẹbi oun gbọ pe agbegbe Bodija ni iṣẹlẹ ọhun ti ṣẹlẹ. Ọkunrin kan ti orukọ rẹ n jẹ Emmanuel sọ fun BBC Yoruba pe ''ni alẹ ana ni a gbọ ti nkan naa ṣe dun bii bọmbu. Bayii ni gbogbo eeyan bẹrẹ si ni kọminu pe iru iro wo ni eyi ati pe ki lo n ṣẹlẹ gan an. Bi o ṣe dun yii mu ẹru ba gbogbo eeyan, ilẹ mi titi. Ohun ti a gbọ ni pe ẹnikan lo kan nkan bi ado oloro pamọ sinu ile eyi to bu gbamu. O ṣakoba fun ọpọ ile ati ọkọ, koda ọpọ ẹmi lo sọnu nibi iṣẹlẹ ọhun. Amọ, a dupẹ lọwọ Ọlọrun pe ko ju bayii lọ.'' Ẹlomiran tun sọ pe iya oun ṣeṣe ninu iṣẹlẹ naa tori ile to wa lẹgbẹ ibi ti ibugbamu yii ti waye ni mama oun n gbe. O ṣalaye pe iya oun ti n gba itọju nile iwosan bayii. Ọjọgbọn Kehinde Ayantayo ni tilẹ sọ pe oun n kawe lọwọ ninu yara ikawe oun nigba ti ibugbamu ṣẹlẹ. Gbogbo yara ikawe mi lo mi titi nigba ti ibugbamu ọhun ṣẹlẹ. Ọjọgbọn Ayantayo ni oriṣiriṣii iroyin lawọn eeyan n gbe kiri lori ibugbamu to sẹlẹ. O ni bawọn kan ṣe n sọ pe banga ni lawọn mii ni baalu lo ja. Awọ  kan tiẹ tun ro pe bo ya awọn sọjọ lo n ṣe ayẹwo bọnbu wọn. Ẹwẹ, ileeṣẹ ọlọpaa ipinlẹ Oyo sọ loju opo X rẹ pe awọn oṣiṣẹ adoola ẹmi ṣi n ba iṣẹ lọ nibi ti ibufgbamu ọhun ti ṣẹlẹ. Ileeṣẹ ọlọpaa ni ko sẹni to le raye wọ ibi ti iṣẹlẹ ọhun ti waye mọ bayii ki awọn oṣiṣẹ adoola ẹmi le raye ṣiṣẹ wọn. Ileeṣẹ ni iwadii yoo ya kiakia lori iṣẹlẹ naa, yoo si jẹ ẹkunrẹrẹ.
"Ẹnu àwọn èèyàn tó fara gbá ìbúgbàmù Bodija kò kò, báwọn kan ṣe ń bú Seyi Makinde, làwọn kan ń kan sáárá si,Lẹyin ibugbamu to waye ni Adeyi,  lagbegbe Bodija, niluu Ibadan ninu oṣu kin-in-ni ọdun yii, lara awọn iroyin to jade ni pe ijọba ipinlẹ Ọyọ gba ile itura meji fawọn ti dukia wọn bajẹ nipasẹ ibugbamu naa. Erongba ijọba ni lati ṣewadii awọn ile to ṣẹku nibi ti igbugbamu naa ti waye, ki wọn le mọ awọn to nilo atunṣe ati eyi ti yoo di wiwo palẹ. BBC Yoruba ṣabẹwo si agbegbe ti ibugbamu naa ti waye l’owurọ ọjọ Iṣẹgun, ọjọ kejila oṣu kẹta ọdun 2024. Akọroyin wa jabọ pe awọn ile kan ti di titunṣe. Bẹẹ ni awọn olugbe kọọkan ti pade sile wọn, iṣẹ si n tẹsiwaju lara awọn ile mi-in. Saaju ni awọn kan lara awọn tijọba gba ile itura fun yii ti ba ileeṣẹ iroyin kan sọrọ, wọn fi ẹjọ sun pe itọju tijọba ipinlẹ Ọyọ fun awọn ko to. Lara wọn ni Ọgbẹni Ayọ Ogunlọla to ni oun dupẹ lọwọ Gomina Ṣeyi Makinde fun oore to ṣe. Sugbọn lọjọ kẹrindinlogun oṣu keji ọdun yii, awọn alakoso ọkan ninu awọn ile itura naa n halẹ mawọn pe asiko ti to fawọn lati kuro nile itura naa. O ni ounjẹ ti wọn n fun awọn ko ṣe deede mọ, ko to di pe ijọba ipinlẹ Ọyọ ko gbogbo awọn kuro nibẹ lọ sile itura mi-in lagbegbegbe Onireke. Ibrahim Adekunlẹ ni tiẹ sọ pe nnkan nira gan-an nibi ti wọn fi awọn si, ṣugbọn awọn n reti esi iwe ti ẹgbẹ awọn onile lagbegbe Bodija kọ si Gomina Ṣeyi Makinde. Kọmiṣanna fun eto Iroyin ati Ilanilọyẹ n'ipinlẹ Ọyọ, Dọtun Oyelade, ṣalaye pe irọ ni pe ijọba ko bikita nipa itọju awọn eeyan ti ọrọ igbugbamu Bodija kan. Oyelade ninu atẹjade to fi sita, sọ pe ko din ni miliọnu mẹẹẹdogun si ogun miliọnu naira tijọba Ọyọ n na lọsẹ lori ile gbigbe ati ounjẹ awọn eeyan ti ajalu naa kan. O ni o kere tan, eeyan mejidinlogoji ti iṣẹlẹ naa kan ṣi wa nile itura ti ijọba gba fun wọn. BBC Yoruba ba eeyan meji mi-in sọrọ lara awọn ti ibugbamu naa kan, ohun ti wọn sọ tun yatọ si tawọn ti wọn ni ijọba ko tọju awọn. Arakunrin Fẹmi Ojo ti iya rẹ fi ara pa nibi ibugbamu naa sọ pe, irọ to jinna si ootọ ni awọn eeyan naa n pa. O ni ọtọ ni otẹẹli tawọn wa tẹlẹ, wọn si ti ko awọn lọ si ile itura miran bayii, eyi to wa l’Onireke, niluu Ibadan. Ẹlomi-ni ti a ba sọrọ nipa iroyin naa ni oludije sipo Gomina ipinlẹ Ọyọ tẹlẹ ri ninu ẹgbẹ oṣelu APC, Amofin Niyi Akintọla, ti dukia rẹ naa bajẹ nibi ibugbamu Bodija. Akintọla sọ pe aimọkan lo mu kawọn eeyan maa fẹjọ sun pe Gomina Makinde ko tọju awọn bo ṣe yẹ. O ni ojuṣe ijọba apapọ ni lati wa ọna abayọ si iṣoro awọn eeyan ti iru ibugbamu naa ba ṣẹlẹ si, ṣugbọn ijọba apapọ ko ti i ṣe ohunkohun titi di asiko yii. Amofin Akintọla sọ pe iyalẹnu lo jẹ pe awọn eeyan ti wọn rowo kọ ile, gba ile si Bodija wa n rojọ kiri pe ounjẹ ti wọn n fun awọn ko to. O ni ṣe wọn ki i jẹun nilee wọn tẹlẹ ni. Akintọla ni, ""O yẹ ki wọn mọ pe bukata ijọba apapọ ni wa, aimọkan lo n ṣe ọpọlọpọ awọn eeyan wa. Makinde kan n ṣaanu wa ni. ‘’Alakọwe ati ọlaju ni awa ti a wa ni Bodija, ko si talaka lara awọn to n gbe ninu Bodija. Ibi ti ẹlomi-in ti n san milliọnu meje si mẹwaa naira lọdun, ṣe talaka ni iru ẹni yẹn? ""Nigba ti wọn wa ninu ile wọn tẹlẹ ṣe wọn ko jẹun ni? Ṣe wọn wa fẹẹ sọ bukata wọn di tijọba nisinyi ni?"" BBC ṣakiyesi pe wọn ti n tun awọn ile kan ṣe lagbegbe naa, wọn si ti so ina adugbo naa pada."
Wo iye ilé, ọọ̀físì àti àdúgbò tì ìbúgbàmù Ibadan kàn,Alẹ ọjọ Iṣẹgun, ọjọ kẹrindinlogun, oṣu Kinni, ọdun 2024 yii ni ibugbamu nla kan mi ilu Ibadan titi. Ọpọ ile lo dawo ninu ibugbamu naa, ọpọ ọkọ bajẹ, eeyan mẹtadinlọgọrin farapa nigba ti eeyan mẹta jade laye. Gomina Seyi Makinde ti sọ pe ado oloro ti awọn kan to n wakusa lọna aitọ lo ṣokunfa iṣẹlẹ ọhun. Yatọ si awọn ile to parẹ atawọn to pa lara, awọn ile mii ati ọọfisi naa tun faragba ninu iṣẹlẹ ọhun, bo tilẹ jẹ pe wọn jina si adugbo Adeyi, ti iṣẹlẹ naa ti waye. Lara awọn ibi ti ibugbamu ọhun ti ba dukia jẹ ni Ile iwosan ijọba apapọ, UCH to wa niluu Ibadan. Nnkan bii kilomita mẹrin le diẹ lo wa laarin UCH ati adugbo Adeyi, sibẹ nnkan bii ile mẹrindinlogun ni ibugbamu naa pa lara nibẹ. Akọrọyin BBC Yoruba to yọju si UCH jabọ pe ọpọ orule ati ferese awọn ọọfisi lo bajẹ ni UCH, sibẹsibẹ, ọpọ awọn to farapa nibi ibugbamu ọhun ni wọn ṣi lọ gba itọju nibẹ. Ọga agba UCH, Jesse Abiodun Otegbayo sọ fun BBC pe eeyan mẹtala ni awọn adoola ẹmi gbe digbadigba wa si ọdọ awọn lẹyin iṣẹlẹ naa. Akọroyin BBC foju ri ile, to fi mọ awọn ọọfisi mẹrindinlogun, to faragba ninu iṣẹlẹ naa. Ayẹwo awọn ile to ni ipalara ninu ibugbamu ọhun le ni ogoji nigba ti awọn agbo ile bii ogun naa tun  ni imọlara rẹ. Lara awọn ile naa ni orule wọn fo yọ ti awọn gilaasi ferese awọn ile mii si fọ si wẹwẹ. Ayẹwo lati oju ofurufu fi han pe iṣẹlẹ naa milẹ de adugbo Aderinola ati Canon Odusanwo, bẹẹ naa lo tun de Apete, eyii to jẹ nnkan bii kilomita mẹsan an si adugbo ti iṣẹlẹ ọhun ti waye. Ijọba ipinlẹ Oyo ti ni ki awọn olugbe Adeyi ti ibugbamu naa ti waye maa ti lọ si ile wọn lasiko yii lẹyin ti ijọba ṣeto ibi ti wọn yoo ṣi maa gbe fun wọn fun igab diẹ. Ẹwẹ, minisita fun idagbasoke ohun alumọni, Dele Alake ti ke si awọn oṣiṣẹ rẹ lati bẹrẹ iṣẹ lati mọ kulẹkulẹ ohun to ṣokunfa iṣẹlẹ naa.
IBEDC sọ ilé ìwòsàn UCH sínú òkùnkùn birimù lórí gbèsè ₦495m, àwọn èèyàn gbarata,Òdú ni ilé ìwòsàn ẹ̀kọ́ṣẹ́ ìṣègùn fásitì Ibadan, University College Hospital, UCH, Ibadan, kìí ṣe àìmọ̀ fún ọ̀pọ̀lọpọ̀ ènìyàn. Ìdí ni pé ọ̀pọ̀ ló gbàgbọ́ pé bí àìsàn bá dé ojú ẹ̀, tí wọ́n kò rí ìwòsàn ní àwọn ilé ìwòsàn mìíràn mọ́, UCH ni wọ́n máa ń dà á gbà. Ìgbàgbọ́ àwọn ènìyàn ni pé ìrírí àwọn dókìtà àti onímọ̀ ìlera UCH lẹ́nu iṣẹ́ ìwòsàn ní Nàìjíríà, kò sí ilé ìwòsán mìíràn tó lè bá wọn forígbárí. Ní ogúnjọ́, oṣù Kọkànlá ọdún 1957 ni wọ́n ṣe ìfilọ́lẹ̀ ilé ìwòsàn yìí, òhun sì ni ilé ìwòsàn olùkọ́ni àkọ́kọ́ ní Nàìjíríà. Àmọ́ níṣe ni àwọn ọmọ orílẹ̀ èdè Nàìjíríà ti ń kọminú lórí ipò tí ilé ìwòsàn UCH Ibadan wà báyìí lórí ọ̀rọ̀ iná mọ̀nàmọ́ná. Èyí kò ṣẹ̀yìn bí ilé ìwòsàn náà ṣe ń bèèrè fún ìrànlọ́wọ́ lórí gbèsè owó iná gọbọi tí wọ́n jẹ. Ilé ìwòsàn náà ní àwọn adarí rẹ̀ tó ti ṣe ìjọba kọjá ló ṣokùnfà gbèsè owó ₦328m tó wà lọ́rùn ilé ìwòsàn ọ̀hún. Títí di àsìkò tí à ń kó ìròyìn yìí jọ, inú òkunkùn birimù birimù ni ilé ìwòsàn UCH wà. Ìdí ni pé iléeṣẹ́ tó ń pín iná mọ̀nàmọ́ná ní ìlú Ibadan, Ibadan Electricity Distribution Company (IBEDC) ti já iná ilé ìwòsàn náà láti ọjọ́ Kọkàndínlógún oṣù Kẹta, ọdún 2024. Àwọn ènìyàn tó bá iléeṣẹ́ ìròyìn DAILY POST sọ̀rọ̀ lórí ọ̀rọ̀ iná yìí ní ó jẹ́ ohun tó máa ń da omi tútù sí àwọn lọ́kàn lórí ọ̀rọ̀ iná yìí pẹ̀lú iye tí àwọn ènìyàn o’rilẹ̀ èdè ń pa lójúmọ́. Obìnrin kan tó fi ìlú Ibadan ṣe ibùjókòó ní àìsí iná ní ilé ìwòsàn UCH kìí ṣe ohun tuntun. Arábìnrin náà ṣàlàyé pé ní ọ̀rọ̀ iná mọ̀nàmọ́ná ló mú òun tètè gbé ọmọ òun kúrò ní ilé ìwòsàn náà, lọ sí ilé ìwòsàn aládàni ní ọdún tó kọjá. Ó ní nínú oṣù Kẹsàn-án ni òun bímọ ní ìpínlẹ̀ Eko àmọ́ tí wọ́n ní kí òun máa lọ sí UCH nítorí ìpèníjà tí ọmọ òun ní. Ó sọ pé ọmọ òun nílò láti gba ẹ̀jẹ̀, kó sì máa wà lábẹ́ iná ní gbogbo ìgbà ṣùgbọ́n kò sí iná ní ẹ̀ka tí ọmọ òun ti yẹ kó gba ìtọ́jú fún odidi ọjọ́ kan. “Mo ní kí wọ́n dá wa sílẹ̀ láti máa lọ sílé nígbà tí kò sí iná mọ̀nàmọ́ná, mo sì gbé ọmọ mi lọ sí ilé ìwòsàn láti gba ìtọ́jú. “Ó jẹ ohun ìbànújẹ́ fún mi pé irú nǹkan báyìí ṣì ń wáyé ní ọdún 2024, ó jẹ́ ohun tó burú gbáà.” Ẹlòmíràn tó tún sọ̀rọ̀ ní ó yẹ kí ilé ìwòsàn UCH ṣàlàyé ohun tí wọ́n ń fi owó tí wọ́n ń pa wọlé lójúmọ́ ṣe tí wọn kò fi rí owó iná san. Ó ní ó hàn gbangba pé ìwà àjẹbánu àwọn adarí ilé ìwòsàn náà ló fa ohun tó ń ṣẹlẹ̀ níbẹ̀. “Ìbéèrè tó yẹ ká máa bèrè ni pé kí ló dé tí wọ́n ń jẹ owó, kí ni wọ́n ń fi owó gọbọi tí àwọn èèyàn n san fún wọn ṣe? Àwọn mìíràn tó tún sọ̀rọ̀ ní ó yẹ kí wọ́n ṣe ìwádìí ìdí tí ilé ìwòsàn náà fi ń jẹ iléeṣẹ́ mọ̀nàmọ́ná ni adurú owó tó pọ̀ bẹ́ẹ̀ àti pé àwọn aláṣẹ ilé ìwòsàn ní ẹjọ́ láti jẹ́. Wọ́n gbàgbọ́ pé ìwà ìjẹkújẹ ló ṣokùnfà àìsí iná tó ń wáyé ní ilé ìwòsàn UCH. Ẹ̀wẹ̀, agbẹnusọ ilé ìwòsàn UCH, Funmi Adetuyibi ní owó tí ilé ìwòsàn náà ń pa wọlé lóṣù kò tó nǹkan tí àwọn ń ná jáde ló fa gbèsè owọ iná náà. Adetuyibi ní gbèsè owó iná ₦328m ni adarí ilé ìwòsàn náà, Ọ̀jọ̀gbọ́n Jesse Otegbayo bá nílẹ̀ nígbà tó gbapò rẹ̀ lọ́jọ́ Kìíní,  oṣù Kẹta ọdún 2019. Ó ní IBEDC ní gbèsè tí ilé ìwòsàn náà jẹ ti wọ ₦495m báyìí. Ó ṣàlàyé pé kìí ṣe pé àwọn kìí san owó rárá ní oṣooṣù, pé àwọn aláṣẹ ilé ìwòsàn náà ń gbìyànjú láti fi owó tí wọ́n pa wọlé san-án. “Mílíọ̀nù mẹ́rìnlá náírà la máa ń gbà gẹ́gẹ́ bí owó níná láti ọ̀dọ̀ ìjọba, gbogbo rẹ̀ náà sì la máa ń ná lórí omi, iná àtàwọn ohun èlò míì. “A ti kọ lẹ́tà láti bèèrè fún ìrànlọ́wọ́, a ò kọ̀ tí a bá rí àwọn ènìyàn ràn wá lọ́wọ́, owọ tí à ń pa wọlé kò tó wa.”
"Ṣíṣì, ẹ ò ní rí gbà, àfi tí kóòtù àgbà ní Nàìjíríà bá sọ bẹ́ẹ̀, Gómìnà Makinde fún àwọn alága káńsù tó yọ nípò lésì,Gomina Seyi Makinde ipinlẹ Oyo ti sọ fawọn alaga ijọba ibilẹ to yọ lẹnu iṣẹ lọdun 2019 wí pe wọn o le ri owo kankan gba lọwọ oun ayafi ti ileẹjọ to ga julọ ni Naijiria ba paṣẹ bẹẹ loku. Makinde sọrọ yii latari aṣẹ t'awọn alaga kansu naa nile ẹjọ giga ijọba apapọ l""Abuja lati gba owo ti ijọba ipinlẹ Oyo n jẹ wọn. Adajọ A.O. Ebong gbe aṣẹ naa jade lọjọ kẹẹdọgun oṣu Kejila yii ninu eyi ti o ti darukọ akaunti owo ipinlẹ Oyo ni banki mẹwaa. Awọn alaga yii lọ sile ẹjọ ki ile ẹjọ le pàṣẹ fun Makinde lati san gbogbo owo ati ẹtọ wọn fun wọn lẹyin to dawọn dúró lọjọ kọkandinlọgọn oṣu Karun un ọdun 2019. Ẹwẹ, ile ẹjọ ""Supreme"" ti dajọ tẹlẹ lọjọ keje oṣu Karun un ọdun 2021 pe igbesẹ Makinde eleyii to fi dawọn alaga naa duro ko ba ofin mu. Wọn si gba idajọ wí pe ki gomina Makinde san owo to din diẹ ni biliọnu marun un(N4,874,889,425.60) fun wọn. N1.5bn ni ijọba ti san ninu owo ọhun, o si ku N3.5bn ti ijọba ko tii san. Amọ, Makinde ti sọ pe awọn alaga ko le ko oun ni papa mọnra lati na owo ijọba. O ni ilana to ba ofin mu nikan le fi san owo naa. Makinde ni oun gbe igbesẹ lati yọ awọn alaga naa tori eto ibo to gbe wọn wọle ko ba ofin mu. Bakan naa ni Makinde sọ pe aṣẹ ile ẹjọ giga ijọba apapọ l'Abuja tabuku eto igbẹjọ. Gomina ipinlẹ Oyo ni ijọba to n tele ofin ni ijọba ti oun n dari, oun ko sí ni ṣe ohunkohun to lodi sofin."
Iléẹjọ́ ní kí Bàbá àti ọmọ rẹ ọkùnrin lọ máa gba atẹ́gùn lọ́gbà ẹ̀wọ̀n fún ẹ̀sùn fífi tipátipá bá ọmọ obìnrin rẹ̀ lòpọ̀,Ileẹjọ mọlẹbi to n jokoo niluu Ibadan ti pasẹ pe ki Michael Ayinde, ẹni ọdun mọkanlelaadọta ati ọmọ rẹ ọkunrin, Abiola, ẹni ọdun mọkandinlogun lọ ma gba atẹgun lọgba Ẹsun pe o fipa ba ọmọ rẹ obìnrin ni wọn fi kan Baba, tí ọmọ rẹ ọkùnrin naa si fipa ba ọmọ iya ati baba rẹ ni ajọsepọ niluu Ibadan. Nigba to n gbe sọrọ, Adajọ Magistrate, O. O. Ogunkanmi kọ lati gba ẹbẹ awọn afurasi naa, to si pa lasẹ pe ki awọn afurasi naa lọ maa gba atẹgun lọgba ẹwọn Abolongo niluu Oyo. Awọn afurasi mejeeji, Baba ati ọmọ ni wọn fẹsun kan pe wọn wu iwa yii ni ile wọn ni agbegbe Agboti Osan ni Alakia niluu Ibadan. Ogunkanmi ni fífi Baba ati ọmọ si ahamọ yoo fun ileẹjọ ni anfani lati duro fun imọran lati ọwọ ajọ DPP nípinlẹ Oyo. O wa sun Igbẹjọ naa si ọjọ kọkanlelogun oṣu kejì. Ọlọpaa to ṣe iwadi ẹsun naa, Gbemisola Adedeji sọ fun ileẹjọ pe lati odun 2021 si ọdun 2023 ni Abiola Ayinde to jẹ ẹgbọn si ọmọ bìnrin, ẹni ọdun mẹtadinlogun to jẹ aburo rẹ lopọ ni tipatipa. Adedeji ni Abiola tun fun aburo rẹ loyun, ti Baba wọn naa, Michael na n fi tipa tipa ba ọmọ naa lopọ.
Akeredolu, Bola Ige, Akintola àtàwọn èèkàn ìlú tó pàdánù dúkìá sínú ìbúgbàmù tó wáyé ní Ibadan,Bí àwọn ènìyàn ṣe pàdánù ẹ̀mí wọn níbi ìbúgbàmù tó wáyé ní ìlú Ibadan, ìpínlẹ̀ Oyo lálẹ́ ọjọ́ Ìṣẹ́gun, ọjọ́ Kẹrìndínlógún, oṣù Kìíní ni àwọn ọ̀pọ̀ dúkìá náà run sínú ìṣẹ̀lẹ̀. Àwọn dúkìá ẹgbẹ̀lẹ́gbẹ̀ ni ó bá ìṣẹ̀lẹ̀ náà lọ. Àjọ tó ń mójútó ìṣẹ̀lẹ̀ pàjáwìrì ní Nàìjíríà ní àwọn ilé tó bá ìṣẹ̀lẹ̀ láabi yìí lọ jẹ́ méjìdínlọ́gọ́ta. Gẹ́gẹ́ bí agbègbè tí ìbúgbàmù náà ti wáyé ṣe jẹ́ àdúgbò tí a lè pè ní àdúgbò tí àwọn tórí bẹ́gi ọ̀là fún, ọ̀pọ̀ àwọn èèkàn ìlú lọ pàdánù dúkìá wọn sínú ìṣẹ̀lẹ̀ náà. Lára àwọn tó pàdánù dúkìá wọn sínú ìṣẹ̀lẹ̀ náà ni a ti rí gómìnà tẹ́lẹ̀ rí ní ìpínlẹ̀ Ondo Rotimi Akeredolu àti igbákejì gómìnà tẹ́lẹ̀ rí ní ìpínlẹ̀ Oyo, Iyiola Oladokun. Ilé ìtura tó jẹ́ ti Rotimi Akeredolu ni ó run sínú ìṣẹ̀lẹ̀ náà, tí Iyiola Oladokun sì pàdánù ilké ìgbé rẹ̀ sínú ìbúgbàmù náà. Ileegbe rẹ to wa lagbegbe naa ni gbajugba amofin ati gomina ipinlẹ Ondo to jade laye laipẹ yii naa padanu sinu ibugbamu naa. Ileegbe oloogbe agba amofin ajafẹtọ ati gomina tẹlẹri naa wa lara awọn dukia to ba iṣẹlẹ naa rin. Ile itura meji to jẹ ti agba amofin yii lo ba iṣẹlẹ naa lọ. Orukọ ọkan lara awọn ile itura naa ni 'House 40' Ile Oloye Ọladaokun, ẹni to ti fi igba kan ri jẹ igbakeji gomina ipinlẹ Ọyọ labẹ gomina Alao Akala, pẹlu fara gba ninu iṣẹlẹ ibugbamu naa. Oloye Ọladokun sọ ọ ninu ifọrọwanilẹnuwo kan pe oun ati idile oun n wo ifẹsẹwọnsẹ bọọlu kan lọwọ ni iṣẹlẹ naa ṣẹlẹ eyi to ba awọn dukia ati ara ile naa jẹ. Yàtọ̀ sí àwọn yìí àwọn èèkàn tó tún pàdánù dúkìá wọn sínú ìṣẹ̀lẹ̀ náà nìwọ̀nyí: Níṣe ni ọ̀rọ̀ di bóo lọ kò yà fún mi fún àwọn olùgbé ìlú Ibadan, ìpínlẹ̀ Oyo látàrí ìbúgbàmù ńlá kan tó wáyé níbẹ̀ lálẹ́ ọjọ́ Ìṣẹ́gun. Ní agbègbè Adeyi Avenue, Bodija ni ìbúgbàmù tó mi gbogbo ìlú Ibadan tìtì náà wáyé ní nǹkan bíi aago mẹ́jọ alẹ́. Ìbúgbàmù náà lágbára débi pé ọ̀pọ̀ èèyàn ló farapa, tí àwọn ilé sì dàwò. Àwọn ilé tí kò jìnà púpọ̀ sí àdúgbò náà tún fara kásá ìṣẹ̀lẹ̀ ọ̀hún bí òrùlé àtàwọn fèrèsé wọn ṣe ya lulẹ̀. Àmọ́ kò fẹ́ẹ̀ sí àdúgbò nínú Ibadan tí wọn kò tí gbọ́ nípa ìbúgbàmù ọ̀hún èyí tó mú kí ọ̀pọ̀lọpọ̀ máa fún ní ìtumọ̀ oríṣiríṣi kí àwọn aláṣẹ tó fìdí ohun tó wáyé gan múlẹ̀. Lára àwọn ibi tí wọ́n ti gbúròó ìbúgbàmù náà ni àwọn kàn dédé gbọ́ tí nǹkan dún tí gbogbo ilé àwọn mì tìtì. Àwọn àdúgbò bí Ologuneru, Eleyele, Sango, Yemetu, UI, Agbowo, Ojo tó fi mọ́ Iwo road àti bẹ́ẹ̀ bẹ́ẹ̀ lọ ni àwọn ènìyàn ti gbọ́ ìró ìbúgbàmù náà. Nígbà tí akọ̀ròyìn BBC News Yorùbá bá àwọn olùgbé Ibadan sọ̀rọ̀, wọ́n ṣàlàyé bí ìbúgbàmù náà ṣe náà rinlẹ̀ tó ní agbègbè ẹnì kọ̀ọ̀kan wọn. Olùgbé Ibadan kan tó ń gbé ní agbègbè Ologuneru sọ wí pé ṣàdédé ni òun gbọ́ tí nǹkankan dún nígbà tí òun wà nínú yàrá òun. Ó ní bí nǹkan náà ṣe dún ni gbogbo ilé àwọn mì tìtì tí àyà sì pá àwọn nítorí àwọn kò mọ ohun tó ṣẹlẹ̀ ní pàtó. Ó ṣàlàyé pé àwọn ti ẹ̀ rò pé ìṣẹ̀lẹ̀ ilẹ̀ rírì ló wáyé ni nítorí bí ìbágbàmù náà ṣe dún lágbára púpọ̀. Ẹlòmíràn tó ń gbé ní agbègbè Yemetu, Adewuni sọ fún BBC News Yorùbá níṣe ni àwọn sá jáde kúrò nínú ilé àwọn láti sá àsálà fún ẹ̀mí àwọn nígbà tí ìbúgbàmù náà dún. Adewunmi ní ó dàbí pé ilé àwọn ni ìbúgbàmù náà ti wáyé nítorí òun kò gbọ́ ariwo bẹ́ẹ̀ rí láti ìgbà tí àwọn ti ń gbé ibẹ̀. “A ò mọ nǹkan tó ṣẹlẹ̀ ní pàtó, a ò mọ ibi tí à ń sá lọ, a kàn sá jáde nílé ni nítorí a ò mọ ohun tó fa nǹkan tó dún náà.” Bákan náà ni Faoziah Bankole tó ń gbé ní agbègbè Iwo road ní ṣàdédé ní ilẹ̀kùn tó wọ ilé ìdáná àwọn ṣí lójijì láì sí ẹnikẹ́ni tó débẹ̀. Ó ní bí ilẹ̀kùn náà ṣe ṣí ni àwọn gbọ́ ohun tí nǹkan dún ṣùgbọ́n ò mọ ohun tó jẹ́ tí àwọn sì padà sínú yàrá àwọn. Ó ní kò pẹ́ ni àwọn bẹ̀rẹ̀ sí ní ka ìròyìn lórí ayélujára pé ìbúgbàmù alágbára kan ti wáyé ní àdúgbò Bodija àti pé àwọn ènìyàn ti farapa yánnayànna. Ṣáájú ni àwọn akẹ́kọ̀ọ́ ilé ẹ̀kọ́ gíga fásitì Ibadan tó ń gbé nínú ọgbà ilé ẹ̀kọ́ ọ̀hún ti fi sórí ayélujára bí ìró ìbúgbàmù náà ṣe lágbára tó lọ́dọ̀. Ọ̀pọ̀ àwọn olùgbé Ibadan ló fi ìrírí wọn sórí ayélujára láti alẹ́ ọjọ́ Ìṣẹ́gun tí ìṣẹ̀lẹ̀ náà ti wáyé. Gómìnà Seyi Makinde nígbà tó ń bá àwọn akọ̀ròyìn sọ̀rọ̀ lọ́jọ́rú ṣàlàyé pé àwọn tó ń wakùsà ló kó àwọn àdó olóró kan pamọ́ sí ilé kan ní agbègbè náà ló bú gbàmù. Títí di àsìkò tí à ń kó ìròyìn yìí jọ́, àwọn òṣìṣẹ́ tó ń dóòlà ẹ̀mí ṣì wà ní ibùdó tí ìbúgbàmù náà ti wáyé láti dóòlà àwọn ènìyàn tó hà sí abẹ́ àwọn ilé tó dàwó. Iṣẹlẹ ibugbamu kan ti waye ni aṣalẹ ọjọ Iṣẹgun ni ilu Ibadan. Gẹgẹ bi awọn kan to ba BBC News Yoruba sọrọ ṣe sọ iro ibugbamu naa rinlẹ de awon agbegbe kaakiri ilu Ibadan ni nnkan bii agogo mẹjọ alẹ to waye. Ṣe ni igboro daru ti ipaya si ba ọpọlọpọ awọn olugbe ibadan ni kete ti iro ibugbamu naa waye eyi to mi ọpọlọpọ agbegbe ilu nla naa lalẹ ọjọ Iṣẹgun Lara awọn agbegbe ti irọkẹkẹ ibugbamu naa de ni Bodija, Agbowo, Ẹlẹyẹle, Orogun, ati General Gas . Bakan naa lawon eeyan to wa lagbegbe bii Iwo road, Gate, Bẹrẹ Mokola ati bẹẹbẹ lọ pẹlu ni awọn pẹlu gbọ jinijini irọkẹkẹ ibugbamu ọhun. Awọn fidio ati aworan to n jẹyọ lori ayelujara n se afihan awọn oku ti wọn gbe kuro lagbegbe naa . Ninu ọrọ to ba akoroyin ileeṣẹ igbohunsafẹfẹ Channels sọ, adari ajọ to n ri si iṣẹlẹ pajawiri lorilẹede Naijiria (NEMA) lẹkun iwọ oorun gusu Naijiria, Saheed Akiode ṣalaye pegbogbo awọn oṣiṣẹ alamojuto iṣẹlẹ pajawiri titi kan awọn panapan lo ti dari si ibi ti iṣẹlẹ naa ti waye ni Adeyi Avenue  ni opopona Awolọwọ lagbegbe Bodija . Ninu atẹjade kan ti ijọba ipinlẹ Oyo fi sita, ko tii si ẹni le sọ pato ohun gan to fa ibugbamu naa Kọmiṣọna feto iroyin,  Dọtun Oyelade ṣalaye pe ijoba ti bẹrẹ igbesẹ gbotbo to yẹ lori rẹ. Bẹẹni Gomina Seyi Makinde ti ke s’awọn adari ẹka alaabo gbogbo lati tete gbe igbesẹ to yẹ.
"Mọ̀lẹ́bí kẹ̀yìn sí eégún agboolé wọn n’Ibadan, Olubadan gbóríyìn fún wọn,Olubadan ilẹ Ibadan, Ọba Sen. Lekan Balogun, Alli Okunmade II ti gbe oṣuba kare fun mọlẹbi Jalaruru ti Opo-Yeosa ni ijọba ibilẹ Iwọorun-Ariwa ilẹ Ibadan, fun bi wọn ṣe fi ọwọ osi juwe ile fun eegun ile wọn ti ọpọ eeyan mọ si ""Jalaruru"". Ọba Balogun gboriyin fun mọlẹbi naa lasiko ti Mọgaji ile wọn, Muftau Gbadegesin ṣe abẹwo si aafin Olubadan ilẹ Ibadan, gẹgẹ bi wọn ṣe fi to awọn oniroyin leti lati ọwọ akọwe iroyin fun Olubadan, Oladele Ogunsola. Ẹnu ti n kun eegun Jalaruru to jẹ gbajugbaja eegun fun oriṣiriṣi iwa ti ko bojumu lawujọ, ti o si tun n da awọn eeyan ilu laamu, nipasẹ eyii ti gbogbo mọlẹbi ṣe fi ofin de eegun naa, lati dẹkun ẹrẹ ti o n ta si aṣọ ala idile naa. Mọgaji Gbadegesin ṣe alaye wi pe ofin ti wọn fi de eegun Jalaruru ni ọpọlọpọ ọdun sẹyin lo waye nipasẹ awọn rogbodiyan to rọ mọ ijade rẹ, ti o si ti di nnkan to fẹ ba orukọ ẹbi jẹ. O ni, ""Ara wa ko gba iru iṣẹlẹ naa mọ, a ko si ri nnkan mii ṣe sii ju pe ki a ni ki o lọ rọọkun nile fun anfaani awọn eeyan ilu. O dun ni jọjọ wi pe nnkan ko ri bayii tẹlẹri ninu itan eegun naa. Mọgaji Gbadegesin sọ pe nigba kan, eegun Jalaruru maa n jade lọdọọdun, yoo si wọ awọn oju Ile wa mejilelọgbọn to n bẹ ni agboole kan naa lati gba adura fun gbogbo eeyan, lẹyin eleyii si ni yoo pada sinu iyẹwu rẹ titi di ọdun to n bọ"". ""Ṣugbọn lojiji, ilana yipada nitori ọlaju, eegun yii wa di nnkan ẹru ati ijaya ti o si mu ki awọn janduku fi ori pamọ si abẹ rẹ lati ba orukọ ẹbi jẹ."" Olubadan gbe oriyin fun igbesẹ naa, pẹlu alaye wi pe yoo ṣe anfaani fun gbogbo eeyan ilu. Ọba Balogun ni, oun mọ mọ riri rẹ ati gbogbo mọlẹbi Jalaruru fun igbesẹ to ni arinrin yii. “Botilẹ jẹ wi pe o ti ṣẹlẹ ki n to gun ori aleefa, ti ọpọ eeyan ko si mọ nipa rẹ, ṣugbọn o jẹ ọpakutẹlẹ fun ibagbepọ alaafia fun gbogbo eeyan.” Olubadan sọ pe ko si nnkan ti a le fi we alaafia, bẹẹni ko si nnkan ti o pọju lati ṣe ki alaafia le j'ọba. Ninu oṣu Keje, ọdun 2023, Olubadan ti ilẹ Ibadan, Oba Lekan Balogun, pasẹ pe ki awọn egungun mase jade mọ jakejado ilẹ naa. Eyi ko si sẹyin iwa jagidi jagan ti wọn n hu, eyi to n ko ijamba ba araalu ati dukia wọn. Ọba naa tun kesi awọn olori ikọ eegun kọọkan taa mọ si Alaagba ni ilẹ Ibadan pe ki wọn wa sibi ipade pajawiri kan laafin rẹ lori ọrọ naa. Kabiyesi fi itara han bi orisirisi iroyin ikọlu ati iwa jagidijagan ṣe gbode lasiko ọdun egungun yi. Bẹẹ lo ni inu oun ko dun si fọnran fidio to gbode ti Kabiyesi si ṣapejuwe iṣẹlẹ yi gẹgẹ bi itabuku aafin nitori oun ti kilọ pe ki wọn ma sọ eegun di ọna ati da wahala silẹ. Lọdun 2020 , Olubadan tilẹ Ibadan to ti waja, Ọba Saliu Akanmu Adetunji paṣẹ pe egungun kankan ko gbọdọ jade fun ọdun eegun, nitori arun Coronavirus. Amọ nigba to n ba BBC Yoruba sọrọ lori igbesẹ naa lọdun 2020, Oloolu ni oun ko gbọ ri rara pe ni ọdun kan, eegun ko ni fi aṣọ wọlẹ nilu Ibadan. Oloolu ni ""awọn nnkan to maa n sẹlẹ lẹyin rẹ maa n lagbara, Ọlọrun ma jẹ ka ri ogun igbona, Coronavirus si ree, igbona lo bii,aṣọ eegun si lo maa n ko arun kuro nilu. Agba eegun naa ni idakureku ojo to n waye laarin ìlú, isoro nla ni, orisirisi arun ni yoo si maa bẹ silẹ, to fi mọ arun ti a ko gbọ ri. ""Aṣẹ ti ijọba pa fun Olubadan lo sọ sita, oun ti ko si ye ijọba ni pe egungun la fi tẹ Ibadan do, bi eegun ko ba si jade, isoro yoo sẹlẹ, Ọlọrun ma jẹ ki aburu ṣe wa."" Oloolu tẹsiwaju pe ""Ọrọ bii wahala ni yoo maa sẹlẹ n'Ibadan, ọrọ bii ogun, bii ọtẹ, awọn etutu kan wa ta maa n ṣe fun ọba, bawo wa ni yoo ṣe wa di sise lọdun yii, ti wọn yoo ni ka ma ṣe etutu ọhun amọ ka jokoo sile."" Oloolu tẹ siwaju pe awọn egungun kan wa to jẹ pe ti wọn ko ba jade, nnkan yoo ṣe awọn to n gbe eegun naa, to si fi eegun kan ti wọn ni ko ma jade ni ọdun kan ṣe apẹẹrẹ, o ni ọmọ ẹni to n gbe eegun naa meji lo ku."
A ti mọ iléeṣẹ́ tó ni àdó olóró tó bú gbàmù nílùú Ibadan – Makinde,Gomina ipinlẹ Oyo, Seyi Makinde ti sọ pe ijọba oun ti mọ orukọ ileeṣẹ to ni ado oloro to bu gbamu niluu Ibadan lalẹ ọjọ Iṣẹgun. Bo tilẹ jẹ pe Makinde ko darukọ ileeṣẹ naa, o ni iṣẹ ti n lọwọ lati tuṣu de isale ikoko iṣẹlẹ ọhun. Makinde lo sọ ọrọ naa lasiko to n ba awọn akọroyin sọrọ lori ibugbamu naa niluu Ibadan. O fi kun pe apapọ awọn eeyan to jade laye nibi iṣẹlẹ ọhun ti pe mẹta bayii. Ṣaaju ni eeyan meji ti kọkọ ku lẹyin ibutgbamu naa ki ẹnikan to tun jade laye. Yatọ si awọn to ku, nnkan bi ọkọ marun un to bajẹ nibẹ to fi mọ ọpọlọpọ ile. Awọn to farapa nibi iṣẹlẹ naa jẹ mẹtadinlọrin. Makinde ti paṣẹ fun ile iwosan UCH ko maa ṣetọju awọn to farapa lọfẹẹ, ti ijọba ipinlẹ naa yoo si san owo itọju wọn. O tun rọ awọn eeyan agbegbe naa lati dẹkun ati maa lọ sinu ile wọn lasiko yii nitori ijọba ti pese ile ti wọn yoo maa gbe fun akoko igba diẹ. Ado oloro atọwọda IED lo ṣokunfa ibugbamu to waye ni ilu Ibadan lọjọ Iṣẹgun. Ajọ to n mojuto iṣẹlẹ pajawiri lorilẹede Naijiria, NEMA lo sọ eyi di mimọ. Ninu atẹjade to fi sita loju opo X rẹ, ajọ NEMA ṣalaye pe ibugbamu ado oloro atọwọda IED naa ba nnkan bii ogun ile lagbegbe naa jẹ. O ni ni kete ti ajọ naa gbọ nipa iṣẹlẹ ọhun lo ti ko awọn oṣiṣẹ rẹ ranṣẹ si agbegbe naa lati bẹrẹ igbesẹ ati doola awọn ẹmi nibẹ. “Nigba ti a de ibi ti ibugbamu naa ti waye, a rii pe awọn ado oloro atọwọda IED eyi to kan ile bii ogun. A ko lee fi idi iye awọn to baa lọ ni pato mulẹ. Eto idoola ẹmi ṣi n tẹ siwaju.” O ni lara awọn ileeṣẹ ati ajọ ijọba to kọkọ debẹ lati mojuto abo ati idoola ẹmi ni ileeṣẹ ọlọpaa, ileeṣẹ ọmọogun, ileeṣẹ panapana, ajọ NSCDC, ajọ SEMA, Red Cross, ileeṣẹ ọrọ ayika nipinlẹ Ọyọ, ati Amọtẹkun. Atọwọda ado oloro IED jẹ agbelẹrọ̀ ado oloro tabi ohun abugbamu to le ba ọpọlọpọ nnkan jẹ, tabi sọ oke di ilẹ ni iṣẹ ju aaya. Lara awọn to maa n lo atọwọda ado oloro yii ni awọn ọdaran, awọn ọbayejẹ, agbebọn, eṣinṣin-o-kọku atawọn awakusa nigba miran. Lara awọn eroja ti wọn maa fi n ṣe e ni ajilẹ, ẹtu ibọn ati eroja Hydrogen peroxide. Awọn akọṣẹmọṣẹ fi idi rẹ mulẹ pe bi akojọpọ ado oloro atọwọda yii ba ṣe pọ to ni ọwọja rẹ ṣe maa n rinlẹ si. Bakan naa ni wọn ni bi ibi ti o ba wa ba ṣe ri naa tun kun ara ohun to maa n sọ bi ọṣẹ rẹ yoo ṣe lagbara to.
"'Ọmọ̀ mi ni Ọlọ́run rán láti jẹ́ kí ìyá ẹ̀ wà l'áyé di òní',Lẹyin ọsẹ kan ti ibugbamu nla waye ni agbegbe Bodija niluu Ibadan, awọn onile ati olugbe agbegbe naa ṣi n ka awọn nnkan ti wọn padanu. Nibi ipade kan ti awọn onile ati awọn eeyan ti o fi ara gba nibi ibugbamu naa ṣe l’Ọjọru, ni diẹ lara awọn to padanu dukia ti ba BBC sọrọ. Ọkan lara awọn to padanu dukia wọn nibi iṣẹlẹ naa, Arakunrin Taiwo Salami ṣe alaye fun akọroyin wa wi pe igboro ni oun wa, ki ọkan lara awọn oṣiṣẹ to n ba oun ṣiṣẹ nile itaja kan to dede pe ago oun wi awọn gbọ ariwo ibugbamu kan to dun lojiji, o si ti ba gbogbo gilaasi ileeṣẹ naa jẹ. Eyii ni Salami n ro lọwọ, ki o to gba ipe pajawiri mii lati ọdọ iyawo rẹ. Ni adugbo Dẹjọ Oyelẹsẹ, nibi ti ibugbamu yẹn ti waye gan an ni ile wọn wa. Ipe ijaya ti o gba lati ọwọ aya rẹ lo fi idi ọrọ mulẹ wi pe wahala ti ṣẹlẹ. O ni, ""Ile ikẹta si ibi ti iṣẹlẹ yii ti ṣẹlẹ ni a n gbe. Lọjọ ti a n sọ yii, mi o si nile ṣugbọn iyawo mi wa nile ati ọmọ mi obinrin. Ọlọrun ti o ni ki ọmọ mi wa nile gan an lo jẹ ki iyawo mi ṣi wa laaye, nitori ọmọ wa ni Ọlọrun lo lasiko iṣẹlẹ pajawiri naa. Igba ti iṣẹlẹ yii ṣẹlẹ, ṣe ni iya rẹ ṣubu, ti o si fi ara pa. Ọmọ yẹn lo wọ ọ jade ninu ile naa, ti o si gbe e lọ si ibi ti o ti ri itọju."" Botilẹ jẹ wi pe iyawo Ọgbẹni Salami tete ri itọju gba, ile wọn ko ṣe e pada si mọ bayii, nitori nnkan ti bajẹ kọja ala. O ṣe alaye fun BBC Yoruba pe ọdọ arakunrin oun kan ni awọn n gbe bayii, bẹẹ si ni ojoojumọ ni awọn n ra aṣo tuntun ati awọn oogun ti awọn n lo nitori gbogbo ẹru to wa ninu ile to wo ti bajẹ. Ẹlomii ti iṣẹlẹ naa kan, Arabinrin Arinọla Adegoke Ọlanipẹkun ṣe alaye fun akọroyin wa wi pe lọjọ ti iṣẹlẹ naa waye, ipe kan lo kọkọ wọle si ori foonu oun lati ọdọ ọkan lara awọn ara adugbo naa to fi igbe bọ ẹnu wi pe ina n jo ni ile kan l'adugbo. Igbiyanju lati pe awọn panapana lo n ṣe lọwọ ki ibugbamu naa to dun, ti o si gba foonu sọnu lọwọ rẹ. Ọlanipẹkun ni, ""lọjọ to ṣẹlẹ, inu ile ni mo wa. Ẹni kan pe mi wi pe ṣe mo le ba wọn pe panapana wi pe ile kan n jo. Mo mu foonu pe ki n pe panapana. Ko ju bii ọgbọn iṣẹju aaya, nnkan naa kan lọ firi si ibi foonu, o si gbọn foonu bọ lọwọ mi, awa bẹrẹ sini sare kaakiri. Mo wa ni ki n ṣi ilẹkun ki n wo nnkan to n ṣẹlẹ. Nigba ti maa ṣi ilẹkun, mo kan rii pe kinni yẹn bu wa si inu ile ni. Oju bẹrẹ sini ta wa, oorun si pọ, mo wa fa awọn ọmọ mi pe ki a ma lọ ku si inu ile"". ""Igba ti a maa fi jade, a ko riran mọ, gbogbo ibi lo ti dudu, awọn eeyan ti n sa kaakiri. Onikaluku tan ina foonu. A ṣaa de geeti wa, awọn kan wa nibẹ ti wọn ti ṣubu, awọn kan wa nibẹ ti ori wọn ti fọ, awọn kan wa nibẹ ti ẹjẹ ti bo mọlẹ"". Arabinrin Ọlanipẹkun fi kun ọrọ rẹ pe awọn gbiyanju lati doola awọn arugbo kan ati awọn ẹlomii ti o fi ara pa ki awọn oṣiṣẹ adoola ẹmi to de. Ni adugbo kan naa, a ba ẹlomii ti iṣẹlẹ naa kan sọrọ. Arakunrin Ọlagoke Ọdia ti ile wọn jẹ ile akọkọ ni ẹnu ọna abawọle adugbo ti iṣẹlẹ naa ti ṣẹlẹ. O ṣe alaye wi pe oun jade ni nnkan bii aago meje alẹ ọjọ naa, ṣugbọn nigba ti oun yoo fi pada de ni bii aago mọkanla, ni oun rii pe ""ile ti oun ti jade ti wo lulẹ, ti gbogbo ẹru inu ile si ni ko ṣe e lo mọ"". Ipade ti awọn onile l'adugbo naa ṣe l'Ọjọru da lori apero lati ṣe onka awọn eeyan ti wọn ṣi n wa lẹyin iṣẹlẹ naa. Nibi ipade naa ni wọn ti sọ pe eeyan mẹwaa lo si sọnu ti ẹnikẹni ko ri oku tabi aaye wọn lẹyin iṣẹlẹ naa titi di asiko yii. Bakan naa ni awọn ara adugbo naa ke gbajare wi pe awọn ko mọ ẹni ti o wa ko gbogbo mọto to bajẹ nibi iṣẹlẹ naa ati ibi ti wọn ko wọn lọ. Aarẹ ẹgbẹ awọn onile ni agbegbe ti ibugbamu ti waye, Arakunrin Muyiwa Bamgbose lo fi idi ọrọ naa mulẹ fun awọn akọroyin. Bakan naa ni wọn ṣe ifilọlẹ iwe kan lati ṣe atunto agbegbe naa ati lati dẹkun iru iṣẹlẹ aburu naa lọjọ iwaju."
Binance fòpin sí ìdókoòwò naira lójú òpó rẹ̀, kí ni èyí túmọ̀ sí?,Ileeṣẹ idokoowo cryptocurrency, Binance ti kede pe oun yoo fopin si ajọṣepọ rẹ pẹlu awọn oniṣowo crypto ni Naijiria. Binance lo sọ ọrọ naa ninu atẹjade kan to fi lede loju opo X rẹ lọjọ Iṣẹgun. Igbesẹ naa lo n waye lẹyin ti ijọba apapọ Naijiria fẹsun kan ileeṣẹ ọhun pe owo ti awọn araalu fi n ṣowo loju opo ayelujara rẹ n ṣakoba fun agbara owo naira. Binance ni ileeṣe oniṣowo Crypto to tobi julọ lagbaye, o si ti sọ fun awọn ọmọ Naijiria to n ba a dowopọ pe, ajọsẹpọ wọn yoo dopin lọjọ kẹjo, oṣu Kẹta, ọdun 2024. Igbesẹ Binance tuntun yii yoo ṣakoba fun awọn ọmọ Naijiria, to n gbe ni Naijiria to si n fi owo naira ṣowo lọdọ rẹ. Bo tilẹ jẹ pe Binance ko fofin de awọn ọmọ Naijiria to n ba dowopọ, awọn to ba fẹ ta tabi ra crypto nibẹ ni lati wa ọna mii tabi lo owo orilẹ-ede miran to yatọ si Naira lati fi dokowo. Amọ ṣa, kii ṣe Binance nikan ni ileeṣe to n ṣowo crypto ni Naijiria, oniruru ileeṣe mii ni wọn ti n ṣowo crypto, ti awọn ọmọ Naijiria si n lo wọn. Lara awọn ileeṣẹ naa ni Kucoin, Bybit, Remitano, Latoken, Mexc, OKX, Coinbabse, Yellow Card, ati bẹẹ bẹẹ lọ. Ṣaaju ni ijọba Naijiria ti kọkọ fi ṣikun ofin mu awọn alaṣẹ Binance meji ni Naijiria. Ijọba ni wọn n ṣe onigbọwọ awọn to n ko owo tabua pamọ lọna ti ko tọ ọ. Lẹyin naa ni ijọba ni ki wọn san owo itanra ti iye rẹ to bilọnu mẹwaa naira. Wayi o, lẹyin ọjọ kẹjọ, oṣu Kẹta, ọdun 2024, gbogbo owo naira to wa ni akata Binance ni wọn yoo paarọ si USDT. Ọpọ araalu lo ti bẹrẹ si n fierongba wọn lede nipa igbesẹ ijọba apapọ, eyii to fa igbesẹ Binance yii.
"Ìdájọ́ ikú ló yẹ gbogbo olóṣèlú tó bá jí owó ìlú kó - Aṣòfin ìpínlẹ̀ Osun,Ọkan lara awọn aṣoju ile igbimọ aṣofin ipinlẹ Ọṣun, Họnọrebu Kanmi Ajibola ti fi ọrọ sita pe idajọ iku lo yẹ fun awọn oloṣelu to n hu iwa jẹgudujẹra, pẹlu alaye wi pe iwa ibajẹ ti o ga julọ ninu gbogbo ohun to tako ofin Olorun ati iṣẹda eeyan ni ki awọn to di ọlọrọ nipasẹ lilu owo ilu ni ponpo ṣi maa wa laaye. Ajibola ti o jẹ alaga ẹgbẹ awọn Amofin, NBA tẹlẹri, ti o si tun n ṣoju ẹkun idibo Oriade n'ipinlẹ Ọṣun ṣe alaye wi pe ọna kan ṣoṣo ti a le gba dẹkun bi awọn eeyan kan ṣe n ji owo ilu ko lorilẹede Naijiria ni lati fi idajo iku lele fun iru awọn ole bẹẹ. Amofin naa fi erongba rẹ han ninu iwe alabala marun un kan ti o kọ ranṣẹ lọjọ kẹẹdogun oṣu kẹta ọdun yii, si aarẹ ile igbimọ aṣofin, Sẹnetọ Godswill Akpabio ati alakoso ile igbimọ aṣoju-ṣofin, Họnọrebu Tajudeen Abbas. O fi ẹda iwe naa ranṣẹ si agbẹjọro agba lorilẹede Naijiria, agbẹjọro agba n'ipinlẹ Ọṣun ati adari ile igbimọ aṣofin ipinlẹ Ọṣun, Rt. Hon. Adewale Egbedun. O tọka si iṣọri Ikẹrin(ẹsẹ ikinni) ati Ikẹta ofin orilẹede yii, gẹgẹ bii itọna fun ile igbimọ afin lati ṣe agbekalẹ awọn ofin ti yoo dẹkun iwa ibajẹ lorilẹede yii. Ajibola fi kun ọrọ rẹ pe awọn orilẹede bii China, Indonesia ati Thailand ti ṣe agbekalẹ idajọ iku fun ẹnikẹni ti o ba ji owo ilu ko, eyii lo si mu ki eto ọrọ aje awọn ilu naa maa ru gọgọ sii, gẹgẹ bi alaafia, eto aabo ati idagboke ṣe n j'ọba. O ni awọn ofin to n ri si iwa ibajẹ lọwọlọwọ bayii ni Naijiria ko ri ẹsẹ walẹ bi o ti yẹ, gẹgẹ bi o ṣe n gbarata wi pe ileeṣẹ kan to n ri si ọrọ ilẹ okere niluu ọba, ""London Chatham House"" fi idi rẹ mulẹ wi pe laarin oṣu kẹwaa ọdun 1960 si oṣu kẹwaa ọdun 2019, owo ti o le ni ẹẹdẹgbẹta Billiọnu Dollar($582bn) ni awọn adari orilẹede Naijiria ati awọn oṣiṣẹ ijọba ji ko. Bakan naa ni ajọ mii to n ri si idagbasoke awujọ, 'Human Environmental Development Agenda (HEDA)' ṣe fi abajade iwadii wọn sita pe orilẹede Naijiria padanu N1.6trillion ati $825.7million si ọwọ awọn oniwa ajẹbanu laarin ọdun 1999 si 2022. Ajibola ni idajọ iku nikan ni ọna abayọ bi Naijira yoo ba boriyọ ninu ọgbun iwa jẹgudujẹra."
Ọkùnrin kan wọ gàù lẹ́yìn tó fọ́ kórópọ̀n aládùúgbò rẹ̀ níbi ìjà l’Eko,Ọkunrin ẹni ọdun mẹtalelọgbọn kan, Dominic Kenneth ti foju bale ẹjọ lori ẹsun ṣiṣe ipalara fun ara adugbo rẹ kan ni Ikorodu, niluu Eko. Igbẹjọ naa n waye lẹyin ti afurasi ọhun fọ koropọn aladugbo rẹ kan lasiko ti wọn n ja. Kenneth n jẹjọ ẹsun kan ṣoṣo, eyii to jẹ ṣiṣẹ ipalara fun ẹlomiran. Afurasi naa ni oun ko jẹbi ẹsun ti wọn fi kan oun. Agbẹjọro ijọba, Christian Okonofua sọ fun ile ẹjọ naa pe afurasi ọhun wu iwa buburu yii lọjọ kinni, oṣu Kẹta, ọdun 2024 ladugbo Abdul Rasaq to wa ni Balogun, ni Ikorodu. Okonofua ṣalaye niwaju adajọ pe Ọ̀gbẹ́ni Kenneth fa koropọn ọgbẹni kan ti wọn jọ gba ṣọọbu sagbegbe naa, Pascal Uche, lasiko ti ija bẹ silẹ laarin wọn yọ. Gẹgẹ bii ohun ti Okonofua sọ, iwa naa lodi si abala 245 iwe ofin ipinlẹ Eko ti wọn ṣe lọdun 2015. Ileeṣẹ iroyin News Agency of Nigeria jabọ pe ẹwọn ọdun meje lo wa fun ẹnikẹni to ba jẹbi ẹsun to wa ni abala iwe ofin naa. Adajọ to n gbọ ẹjọ naa, A.O. Onalaja ti gba beeli afurasi pẹlu owo ti iye rẹ jẹ ẹgbẹrun lọna ọtalenigba din mẹwaa naira (N250,000) pẹlu oniduro meji. Lẹyin naa lo sun igbẹjọ naa si ọjọ kẹrinla, oṣu Kẹta, ọdun 2024.
Ọkùnrin kan dèrò ilé ẹjọ́ fún ẹ̀sùn jíjí fùfú, ìkòkò ọbẹ̀ àti àwọn nǹkan mìí,Ileeṣẹ ọlọpaa nipinlẹ Ekiti ti wọ ọkunrin kan, Ojo Monday, ẹni ogun ọdun lọ siwaju Ileẹjọ fun ẹsun pe o ja wọ ile oni ile, to si tun jale. Ọlọpaa to lewaju fun ẹjọ naa, Moyosola Adesola sọ fun ileẹjọ pe afurasi naa ṣe ijamba yii lọjọ kẹrinla, oṣu Kẹta ni nnkan bi aago mejila ni agbegbe Falegan, niluu Ado Ekiti. Afurasi naa tako ẹjọ naa, to si ni ohun ko mọ ohunkohun nipa ẹsun naa. Ẹsun ti Ọlọpaa fi kan Ojo ni pe o ja wọ ile kan to jẹ ile Ajala Modupe, to si ji Indomie , elo ọbẹ, iyọ, alubọsa, fufu ati isasun ọbẹ ti gbogbo rẹ jẹ ẹgbẹrun lọna ọọdurun naira. Ajala ni ẹsun naa lodi si ofin to de iwa ọdaran ni ipinlẹ Ekiti ti ọdun 2021. Agbẹjọro fun afurasi, Olayinka Opaleke rọ ileẹjọ lati fi aye fun afurasi naa lati gba beeli. Adajọ Ileẹjọ naa, Taiwo Ajibade buwọlu beeli naa fun apapọ ẹgbẹrun lọna aadọta naira, to si tun sun igbẹjọ naa siwaju di ọjọ kẹtalelogun oṣu Kẹrin. Ilé ẹjọ́ Grade 1 Area Court tó wà ní agbègbè Lugbe, Abuja ti sọ arákùnrin kan tí orúkọ rẹ̀ ń jẹ́ Terkaa Akishi sí ẹ̀wọ̀n oṣù mẹ́ẹ̀dógún fẹ́sùn wí pé ó jí fóònù àti Kurani ní Mọ́ṣáláṣí. Ní agbègbè Asokoro ni Abuja ni Mọ́ṣáláṣí tí ọkùnrin náà ti jí Kurani àti fóònù náà wà. Adájọ́, Malam Aliyu Kagarko ló ní kí Akishi ló máa fi aṣọ péńpé roko ọba fẹ́sùn ìwà olè jíjà náà. Àmọ́ Adájọ́ Kagarko ní tí Akishi kò bá fẹ́ sun ẹ̀wọ̀n, yóò san ẹgbẹ̀rún lọ́nà ogójì náírà gẹ́gẹ́ bí owó ìtanràn. Olùpẹjọ́ fún ìjọba, Ọ̀gbẹ́ni Emeka Ezeganya sọ fún ilé ẹjọ́ pé Isah Balikisu ti ilé iṣẹ́ ọmọ ogun Asokoro ló lọ fi ẹjọ́ olè náà sùn ní àgọ́ ọlọ́pàá Asokoro lọ́jọ́ Kẹrìnlá oṣù Kẹta. Ó ní Akishi wọ inú Mọ́ṣáláṣí náà tó sì jí fóònù àti Kurani méjì àmọ́ àwọn kò lè sọ pé iye ni àwọn nǹkan tó jí náà jẹ́. Ó ṣàlàyé pé àwọn ọlọ́pàá ti rí fóònù àtàwọn Kurani náà gbà padà lọ́wọ́ Akishi lásìkò tí wọ́n ń ṣe ìwádìí. Ezeganya fìdí rẹ̀ múlẹ̀ pé ìwà olè tí Akishi hù lòdì sí òfin orílẹ̀ èdè yìí.
Akẹ́kọ̀ọ́ tó bá gba ‘student loan’ láì sán padà lè fi ẹ̀wọ̀n ọdún mẹ́ta jura – Ìjọba apapọ̀,Ijọba apapọ ti buwọlu ofin ti yoo fun awọn akẹkọọ lanfani lati ya owo kawe ni Naijiria. Ọsẹ to kọja lo ki eto naa gberasọ amọ ijọba sun siwaju lati le ṣe awọn atunṣẹ kan si eto ẹyawo ọhun. Niju abadofin eto ẹyawo naa ni oniruru awọn ilana bi awọn akẹkọọ ti ko rọwọ họri ṣe le ya owo ọhun wa, ati ijiya to wa fun ẹni to ba tapa si ofin to rọ mọ owo naa. Lara awọ ilana to wa ninu ẹyawo naa ni bi awọn akẹkọọ yoo ṣe san owo ọhun pada fun ijọba. Ofin naa sọ pe awọn akẹkọọ gbọdọ maa san owo naa pada ni kete ti wọn ba ti bẹrẹ iṣe lẹyin ẹkọ wọn. Yatọ si iṣẹ, ijọba ko ni bẹrẹ si  gba owo naa pada ayafi lẹyin ọdun meji ti akẹkọọ to ya owo ọhun ba pari agunbainrọ rẹ tan. Akẹkọọ to ba ṣoro fun lati san owo ọhun to si nilo akoko diẹ si ni lati lọ bura nile ẹjọ pe oun ko tii ri iṣẹ kankan, oun ko si lagbara lati maa san owo naa pada, nitori naa ki ijọba fun oun laaye diẹ si. O fi kun pe ẹnikẹni to ba pa irọ labẹ ibura naa yoo jẹbi iditẹ, yoo si fi ẹwọn ọdun mẹta jura. Ki ni yoo  ṣẹlẹ ti ẹni to ya owo lọwọ ijọba lati kawe ba jade laye? Ofin naa ni ijọba yoo fi ori owo naa jin oku ọrun. Ile aṣofin agba l’Abuja ti buwọlu abadofin fawọn akẹkọọ ile ẹkọ giga ti ko ri ọwọ họri. Abadofin yii yoo fawọn akẹkọọ ọmọbibi Naijiria lanfani lati kẹkọọ gboye nile ẹkọ giga ni Naijiria. Ti e o ba gbagbe, ninu oṣu kẹfa ọdun 2023 ni Aarẹ Bola Tinubu ṣe ifilọlẹ ẹyawo fawọn akẹkọọ ile ẹkọ girama lai ni san ele kankan. Lọsẹ to kọja ni Aarẹ Tinubu fi aba naa ranṣẹ si ile aṣofin fun ayẹwo ati atunṣe ati lati buwọlu u. Bayii ni awọn aṣofin ṣe agbeyẹwo aba yii ti wọn fi buwọlu u lonii Ọjọru ogunjọ oṣu Kẹta ọdun 2024 yii. Abadofin yii tun ṣe agbekalẹ bi awọn akẹkọọ to ba gba owo yii yoo ṣe da a pada lẹyin ti wọn kẹkọọ gboye tan. Awọn aṣofin wo abadofin naa finifini, wọn si ṣe agbeyẹwo gbogbo imọran tawọn sẹnẹtọ atawọn aṣoju-ṣofin mu wa lori aba naa. Igbimọ ile aṣofin agba ati aṣoju-ṣofin jọ jiroro papọ lori aba naa, wọn si fẹnu ko lori rẹ. Iroyin kan tiẹ fidi rẹ mulẹ pe ijọba apapọ ti ya owo to to igba biliọnu naira sọtọ fun eto yii. Ara awọn atunṣe tawọn ṣe lori eto naa ni yiyọ ohun to wa nibẹ tẹlẹ ni pe obi awọn akẹkọọ to ba fẹ gba owo naa gbọdọ ni to iye kan ninu akaunti wọn. Awọn aṣofin fẹnu ko wi pe eyi maa di yiyọ kuro nibẹ. Awọn aṣofin tun yọ ohun to wa nibẹ tẹlẹ pe akẹkọọ to ba fẹ gba owo yii gbọdọ ni oniduro. Bakan naa, akẹkọọ to ba fẹ gba owo yii le ri gba lai nan ni bo ya obi rẹ ti jẹ owo ri tẹlẹ.
Emefiele gbé iṣẹ́ àgbàṣe tó lé ní N90m fún aya àti àna rẹ̀ – EFCC,Oṣojumikoro kan ninu ajọ EFCC, Agboro Omorewa, ti sọ niwaju ile ẹjọ giga to n gbọ ẹsun iwa ajẹbanu ti wọn fi kan ọga agba CBN tẹlẹ, Godwin Emefiele, pe o lo ipo rẹ lati gba iṣẹ agbaṣe fun iyawo ati àna rẹ kan. Omorewa sọ pe Emefiele funra rẹ atawọn mẹwaa mii ni CBN buwọlu iwe iṣẹ naa fun ile iṣẹ April 1616 ati Architekon Nigeria Limited. O ni afurasi naa lo ipo rẹ gẹgẹ bii ọga agba CBN lati gba iṣẹ ọhun fun Architekon Nigeria Limited nibi ti iyawo ati àna rẹ ti jẹ adari lati gba iṣẹ ti iye owo rẹ jẹ N97.9m. EFCC ni iṣẹ naa wa fun rira awọn aga ati ohun elo ọọfisi miran fun CBN. Gẹgẹ bii ohun to sọ, Emefiele ni ẹni to kẹyin to buwọlu iwe iṣẹ agbaṣẹ ọhun gẹgẹ bii gomina CBN lasiko naa. O ni “Eeyan mẹwaa lo buwọlu iwe naa, nitori naa ẹnikan ni ẹbi ọrọ naa yoo wa lori rẹ, oun ni ọga agba CBN, ori tabili rẹ si ni aṣẹ to kẹyin wa.” Nigba ti agbẹjọro Emefiele, Mathew Burkaa (SAN) bere lọwọ oṣiṣẹ EFCC naa boya Emefiele wu iwa naa lati mọọmọ lu owo ijọba ni ponpo, o ni “Rara, idi ti mo fi sọ bẹẹ ni pe awọn mọlẹbi ati ọrẹ rẹ ni a ṣewadii, kii ṣe oun funra rẹ.” Ṣaaju ninu igbẹjọ na ni Omorewa ti kọkọ sọ pe Emefiele wu iwa ọhun lati kowo jẹ nipa bo ṣe lo ipo rẹ lati gbe iṣẹ agbaṣe naa fun Architekon Nigeria Limited ati April 1616. O fi kun pe orukọ baba iyawo Emefiele lo fi silẹ lasiko to n ṣe iforukọsilẹ ileeṣẹ naa. O sọ siwaju si pe orukọ oṣiṣẹ CBN kan, Sa`adatu Yaro, wa ni akọsilẹ gẹgẹ bii ọkan lara awọn adari ileeṣẹ ọhun. Omorewa ṣalaye pe ileeṣẹ iyawo Emefiele ọhun gba oniruru iṣẹ agbaṣe ti lara rẹ jẹ pipese ọkọ Hilux marundinlaadọta ti iye owo rẹ jẹ laarin N854,700,000 si N99,900,000. Ẹwẹ, adajọ Hamza Muazu to n gbọ ẹjọ ọhun ti wa sun un si ọjọ karundinlọgbọn, oṣu Kẹrin, ọdun 2024 ti a wa yii.
Ilé ẹjọ́ fi èèyàn mẹ́tà sí ẹ̀wọ̀n fún lílọ́wọ́ nínú ìbúgbàmù tó wáyé nílùú Ibadan,Ile ẹjọ giga ijọba apapọ to wa niluu Ibadan, ti ju arabinrin kan ati ọkunrin mẹta si ọgba ẹwọn, fun ipa ti wọn ko ninu ibugbamu to waye niluu Ibadan ninu oṣu Kinni. Ọjọ kẹrindinlogun, oṣu Kinni, ọdun 2024, ni ibugbamu nla naa waye, nibi ti awọn eeyan ti ku, ti ọpọ si tun farapa. Oriṣiriṣi ile nlanla lo tun wo lulẹ lasiko iṣẹlẹ naa to waye ni agbegbe Bodija. Ileeṣẹ ọlọpaa gbe Ramatu Camara,ẹni ọdun mẹtadinlaadọta, Ganiu Malik, ẹni ogun ọdun, ati Abubakar Samara, to jẹ ẹni ọdun mẹrinlelọgọta, lọ si ile ẹjọ fun ẹsun lilo awọn nnkan ija to le pa ilu run, kiko awọn nnkan to le fa ibugbamu pamọ, ati awọn ẹsun mii. Ọjọ kẹfa, oṣu Keji, ni ijọba ipinlẹ Oyo kede sita pe ọwọ ti tẹ afurasi mẹta to lọwọ ninu isẹlẹ ibugbamu to waye ni Bodija nibi ti ọpọ eeyan ti padanu ẹmi wọn. Oludamọran si Gomina lori ọrọ eto abo, Fatia Owoseni lo kede ọrọ naa lasiko to n ba awọn akọroyin sọrọ niluu Ibadan. Owoseni ni eeyan mẹta ni iwadi ti fihan pe wọn lọwọ ninu ibugbamu naa, ti wọn yoo si foju ba ileẹjọ lori iwadi ti awọn agbofinro se. O tẹsiwaju pe agbegbe Aderinola ni ibugbamu naa ti waye ki i se agbegbe Dejo Oyelese. Bakan naa lo safihan orukọ nnkan to bugbamu naa, eyi to pe ni ‘Water Gel Type Based Explosive’ to si jẹ pe ina mọnamọna lo ma sokunfa ibugbamu naa. O ni ẹrọ aworan CCTV to jẹ ti ọkan lara Ile ti ibugbamu naa kọlu lo tu asiri bi isẹlẹ naa se Ọlọpaa to rojọ tako wọn nile ẹjọ sọ pe awọn mẹtẹẹta, ati awọn afurasi mii to ti salọ bayii, jẹbi ẹsun pe wọn ko awọn nnkan abugbamu sinu ile gbigbe kan, eyi to ṣekupa iya agba ẹni ọdun marundinlaadọrin, Bolanle Badmus, ati awọn mẹtala mii. Adajọ ile ẹjọ naa, E.U Akpan, paṣẹ pe ki wọn o ko awọn afurasi naa si ọgba ẹwọn Agodi titi di ọjọ kọkanla, oṣu Kẹrin, ọdun 2024 ti igbẹjọ yoo tẹsiwaju. O ni igbesẹ wọn lodi si abala kẹrindinlọgbọn, ofin Naijiria to ni i ṣe pẹlu igbesunmọmi, ati idena rẹ. Iṣẹlẹ ibugbamu kan ti waye ni aṣalẹ ọjọ Iṣẹgun, ọjọ kẹrindinlogun oṣu kinni ni agbegbe Adeyi Bodija ilu Ibadan. Gẹgẹ bi awọn kan to ba BBC News Yoruba sọrọ ṣe sọ iro ibugbamu naa rinlẹ de awon agbegbe kaakiri ilu Ibadan ni nnkan bii agogo mẹjọ alẹ to waye. Ṣe ni igboro daru ti ipaya si ba ọpọlọpọ awọn olugbe ibadan ni kete ti iro ibugbamu naa waye eyi to mi ọpọlọpọ agbegbe ilu nla naa lalẹ ọjọ Iṣẹgun Lara awọn agbegbe ti irọkẹkẹ ibugbamu naa de ni Bodija, Agbowo, Ẹlẹyẹle, Orogun, ati General Gas . Bakan naa lawon eeyan to wa lagbegbe bii Iwo road, Gate, Bẹrẹ Mokola ati bẹẹbẹ lọ pẹlu ni awọn pẹlu gbọ jinijini irọkẹkẹ ibugbamu ọhun. Awọn fidio ati aworan to n jẹyọ lori ayelujara n se afihan awọn oku ti wọn gbe kuro lagbegbe naa .
N15m si N20m là ń ná lọ́sẹ̀ lórí àwọn tó faragbá nínú ìbúgbàmú tó wáyé n‘Ibadan - Ìjọba Oyo,Ijọba ipinlẹ Oyo ti sọ pe owo ti iye rẹ to miliọnu marundinlogun si ogun miliọnu naira ni oun n na laarin ọsẹ lori awọn to faragba nibi ibugbamu to waye lagbegbe Bodija, niluu Ibadan ni nkan bii oṣu meji sẹyin. Kọmiṣọna eto iroyin, Dotun Oyelade, lo sọ ọrọ naa ninu atẹjade kan to fi sita lẹyin ti iroyin kan ni ijọba Oyo ti kọ awọn eeyan to faragba nibi ibugbamu naa silẹ. Ninu atẹjade naa to fi ṣọwọ si awọn akọroyin, Oyelade sọ pe eeyan mejidinlogoji ni ijọba fi sile itura igbalode, ti ijọba si n san owo wọn nibẹ. O fi kun pe ko din ni milọnu meji naira ti ijọba n san fun awọn ẹṣọ alaabo to n ṣọ agbegbe ibugbamu ọhun. Oyelade ṣalaye siwaju si pe ijọba tun ti san owo ti iye rẹ to miliọnu mẹtadinologun gẹgẹ bii owo itọju awọn eeyan to ṣi wa nile iwosan. Kọmiṣọna naa ni irọ ni iroyin to sọ pe ounjẹ awọn eeyan ọhun dinku, ati pe ijọba ko le awọn to gba ile itura fun jade nibi to fi wọn pamo si. Oyelade ni dipo ki ijọba ṣe bẹẹ, o ni ṣe ni wọn ko wọn kuro nile itura ti wọn wa tẹlẹ, lọ sile itura mii lagbegbe Jericho. O ni “Bi a ṣe n sọrọ yii, ijọba ti na owo to le ni N160m lori ibugbe ati ounjẹ awọn ti a ko sile itura, mejidinlogoji ninu wọn lo ṣi wa lawọn ile itura kaakiri. “Ko si ootọ kankan ninu awọn iroyin to sọ pe a ti le awọn eeyan jade nile itura ti a fi wọn si. “Ọkan lara awọn ile itura to wa ni Idi Ape sọ pe oun fẹ fi oogun apa kokoro sile itura oun, ijọba si pese ọkọ lati ko awọn eeyan naa ati ẹbi wọn kuro nibẹ lọ sile itura mii ni Jericho.” “Lori iroyin pe ijọba ti din ounjẹ awọn eeyan naa ku si igba kan loojọ, irọ ni, nitori ọpọ awọn ile itura naa lo n pese ounjẹ owurọ fun awọn alejo wọn. “Niwọn igba to jẹ pe awọn eeyan maa kii si nile lọsan an ni ijọba ṣe n fun wọn ni ounjẹ alẹ. O pari ọrọ rẹ pe inu ijọba dun bi awọn ti ọrọ naa kan atawọn araalu ṣe mọ riri ohun ti ijọba ṣe fun awọn eeyan ọhun.
"Ilé ẹjọ́ fi afurasí mẹ́tàlá tó pa Ọba Segun Aremu sí ẹ̀wọ̀n,Ile ẹjọ Majisireeti kan niluu Ilọrin, ni ipinlẹ Kwara ti fi afurasi mẹtala to lọwọ ninu iku Olukoro ti ilu Koro, ajagunfẹhinti Segun Arẹmu. Ijọba ibilẹ Ekiti, ni ilu Koro wa, ni ipinlẹ Kwara. Eyi waye nibi igbẹjọ to waye ni ọjọ Iṣẹgun, ọjọ karun-un, oṣu Kẹta, ọdun 2024. Ẹsun ipaniyan ati ijinigbe ni ileeṣẹ ọlọpaa fi kan awọn afurasi naa. Awọn afurasi naa ni Godwin Jacob, Olowofela Oyebanji, Adefalolu Ayodele, Tewasie Francis, Babatunde Samuel, Godwin Joseph ati Issa Mumee. Aṣoju ileeṣẹ ọlọpaa to ko wọn wa sile ẹjọ sọ pe, ẹnikan ti orukọ rẹ n jẹ Aremu Simon Adeyemi, lo fi ọrọ iṣẹlẹ naa to awọn ọlọpaa leti, nipa iku Ọba Aremu. Ọwọ ọlọpaa tẹ wọn ni ọjọ kẹtala, oṣu Keji, ọdun 2024 lẹyin ti ọwọ palaba awọn ọdaran ọhun sẹgi. “Arakunrin Aremu ṣalaye fun awọn ọlọpaa pe, niṣe ni awọn afurasi ọhun na imọ si oun, ti wọn si paṣẹ fun pe ko tẹle wọn. “Eyi waye lẹyin ti ọkunrin naa koju wọn, lasiko to kiyesi irin wọn ni ayika ọmọ-ọmọ rẹ ọkunrin. “O sọ pe ọmọ-ọmọ oun raaye gba ẹnu ọna ẹyinkule ile salọ, amọ awọn afurasi ọhun pa kabiesi, ti wọn si tun gbe iyawo rẹ ati ẹlomiran salọ. Adajọ agba to n gbọ ẹjọ naa, Monisola Kamson ni ki awọn afurasi ọhun tẹsiwaju lati wa ni ọgba ẹwọn Okekura titi di ọjọ ọjọ kẹẹdogun, oṣu Kẹta, ti wọn yo tun pada sile ẹjọ. Awọn to ku ni Miracle Solomon, Abraham Kehinde, Muhammed Bello, Muhammed Muhammed, Ahmadu Umaru ati Muhammed Dankai. Gẹgẹ bii iwe ẹsun awọn ọlọpaa, awọn afurasi yi n gbe ni adugbo ọtọọtọ ni ijọba ibilẹ Ekiti. Ọjọbọ, ọjọ kinni, oṣu Keji, ọdun 2024,  ni awọn agbebọn yawọ ilu Koro, ti wọn si yinbọn pa ọba alaye ilu na, ki wọn to tun ji iyawo rẹ ati awọn mii gbe lọ. Ọkan lara awọn agba ilu naa, Taiwo Atọlagbe ṣalaye pe nkan bi aago mejọ alẹ ni awọn ajinigbe ọhun yabọ aafin. Ọgbeni Atọlagbe tun fi idiẹ mulẹ pe, awọn ajinigbe naa tun ji olori kabiyesi ti wọn pa ati eyaan meji mi. Lẹyin ọjọ diẹ ni wọn beere ọgọrun-un miliọnu Naira fun itusilẹ awọn ti wọn ji gbe. Pasitọ kan, Adeyemi Simon Aremu, ti o jẹ ọmọ ọdun metalelọgọrin to moribọ lọwọ awọn ajinigbe to ṣekupa ọba ilu Koro nipinlẹ ṣalaye ohun ti oju rẹ ri. Ni alẹ ọjọ kiini, osu Keji, ọdun 2024, ni awọn ajinigbe yawọ ilu Koro ni ìjọba ibilẹ Ekiti ni ipinlẹ Kwara, wọn seku pa Ọbalaye ilu naa, Ọgagun fẹyinti Segun Aremu, wọn si tun ji Olori Iyabo Aremu ati ọmọbìnrin kan gbé lọ. Pasitọ Aremu sọ wi pe oun n jẹun alẹ lọwọ ni awọn gende mẹfa wọle pẹlu ibọn lọwọ ti wọn si ni ki oun ka lọ. O ni bi wọn ṣe n mu oun lọ ni wọn ri Olori labẹ igi ọsan, ti wọn si pa awa mejeji pọ ati ọmọbinrin kan ti wọn n pe ni Fẹranmi gba inu igbo lọ. ""Nise ni ibọn n ro ti ẹru si n bawa, igba ti mi o ni okun mọ lati tẹsiwaju, wọn bẹrẹ si n wọ mi nilẹ titi a fi de ibikan ti wọn ti ni ki gbogbo wa doju bolẹ. Ni aafin Onikoro ti ilu Koro, awọn olugbe ilu naa fidi ẹ mulẹ pe, ko si ẹni to le salaye idi ti wọn fi pa Kabiesi, wọn ni ṣe ni awọn ba Kabiesi ninu agbara ẹjẹ lagbala nibi ti o ti n mu ohun mimu ẹlẹrin dodo."
"""Ilé ẹ̀kọ́ Chrisland tàpá sófin ààbò ọmọdé lórí ikú akẹ́kọ̀ọ́ rẹ̀, Whitney Adediran"",Igbakeji ọga agba ni ileeṣẹ ijọba ipinlẹ Eko to n ri ọrọ awọn ọdọ ati idagbasoke awujọ, Ọgbẹni Yakubu Abisogun ti sọ fun ile ẹjọ giga Ikeja niluu Eko pe, ile ẹkọ Chrisland huwa to lodi si ofin ipinlẹ Eko to da lori dida abo bo awọn ọmọde. Abisogun ni iwadii ti fihan pe ile ẹkọ Chrisland ko wa ni imurasilẹ fun iṣẹlẹ pajawiri lasiko eto ere idaraya ti ile ẹkọ naa ṣe. O ṣalaye pe nọọsi kan ṣoṣo ni ile ẹkọ naa ni ati pe ko si ọkọ itju alaisan pajawiri anbulansi nilẹ, to le gbe akẹkọọ to ba nilo itọju pajawiri lọ si ile iwosan. Ti ẹ o ba gbagbe, ijọba ipinlẹ Eko gbe ile ẹkọ Chrisland, ọga agba ile ẹkọ naa ati igbakeji rẹ pẹ̀lú eeyan meji mii lọ ile ẹjọ lori iku akẹkọọ wọn, Adediran lọjọ kọkanlelọgbọn oṣu Kẹta ọdun 2023. Ọgbẹni Abisogun to jẹri nile ẹjọ lori ọrọ iku Whitney sọ pe ile ẹkọ Chrisland ko ni oṣiṣẹ kankan to n ri ọrọ aabo awọn ọmọde, gẹgẹ bi ofin ipinlẹ Eko ṣe la a kalẹ. O fikun ọrọ rẹ pe, o yẹ ki ile iwosan kan wa lẹgbẹ ibi ti ere idaraya naa ti n waye, amọ, ko si ohun to jọ bẹẹ. ""Oṣiṣẹ to n ri si ọrọ eto aabo awọn ọmọde lo yẹ ki o ṣiṣẹ lori ibi ti ile ẹkọ naa fẹ lo fun ere idaraya, o si ni lati wa ojutuu si ohun kohun to ba le mu ewu dani. Amọ, ile ẹkọ Chrisland ko ni iru eeyan bẹẹ. Ori ẹrọ ayelujara ni a ti gbọ iṣẹlẹ to ṣẹlẹ ni ile ẹkọ Chrisland. A ni ẹgbẹ kan to n ri si ọrọ aabo awọn ọmọde, oniruuru ẹka ijọba ati ajọ aladani lo wa nibẹ. Kete ti a gbọ ohun to sẹlẹ ni Chrisland ni a ṣe ipade ori ayelujara,"" Abisogun ṣalaye. O ni iwadii tun fihan pe akẹkọọ to le ni 556 lo wa nile ẹkọ Chrisland, amọ 377 ninu wọn lo kopa nínu idije onilejile naa. Ọgbẹni Abisogun ni awọn akẹkọọ to le ni 500 ni wọn fi ọkọ ko lọ si ibi ti ere idaraya naa yoo ti waye lai naani eto abo to peye fun wọn. Lẹyin iṣẹlẹ iku Whitney ni a ranṣẹ pe ile ẹkọ Chrisland, ọga agba ile ẹkọ naa,  Belinda Amoo, nọọsi ile ẹkọ naa, olukọ kan, Fatai Kuku, Adebisi ati Onyema to jẹ adari ile Green House ati agbẹjọro wọn. O ni awọn pe ipade naa lati gbọ lẹnu awọn alaṣẹ ile ẹkọ naa lori ohun to ṣẹlẹ. Amọ, agbẹjọro ile ẹkọ Chrisland ni ẹri ti Abisogun jẹ nile ẹjọ ko l'ẹsẹ nlẹ tori ko si nibi ti iṣẹlẹ naa ti waye. Ọjọ kẹsan oṣu Keji ọdun 2023 ni iroyin kan lu ayelujara pa pe ina gba Adediran, akẹkọọ ọmọ ọdun mejila nibi ti ile ẹkọ Chrisland ti n ṣe ere idaraya onile-jile ni papa iṣere to wa ni Agege ti ọmọ naa si ku nile iwosan. Ẹwẹ, adajọ Oyindamola Ogala ti sun igbẹjọ naa si ọjọ kẹtala oṣu kẹta yii."
Àjọ DSS ti fẹ́ pa mí, ó tẹ́ mi lọ́rùn láti wà ní ọgbà ẹ̀wọ̀n Kuje-Nnamdi Kanu,Nnamdi Kanu bọ aṣọ silẹ, o fariga nile ẹja pe ó togẹ lọwọ ajọ DSS. Nile ẹjọ to ga ni Abuja nibi ti Nnamdsi Kanu ti farahan lo ti sọ pé awọn DSS ko tọju oun rara ati pe iya ti oun n jẹ nibẹ pọ. Oga awọn IPOB yii fi awọn apa to wa lara rẹ han awọn eeyan lẹyin ti ile ẹjọ fun un laaye lati sọrọ. Kanu sọ pe oogun ti ko dara ni wọn n fun oun fun aisan ọkan aya to n ṣe oun ati pe DSS ko fun oun laaye lati ri dokita ti oun gangan. Ile ẹjọ giga to jokoo lonii ọjọ kọkandinlogun, oṣu Kẹta, ọdun 2024 niluu Abuja ti kọ lati gba beeli ajijagbara ẹya Igbo ati olori ẹgbẹ Ipob, Nnamdi Kanu. Ẹsun meje ọtọtọ ni ijọba apapọ fi kan Kanu eyi to rọ mọ igbesunmọmi ati iditẹ mọ ijọba. Adajọ Binta Nyako yi ẹbẹ agbẹjọro rẹ, Aloy Ejimakor, tọ rọ ileẹjọ lati gba beeli Kanu nitori ailera rẹ danu. Kanu to tun foju ba ile ẹjọ lonii ti wa ni atimọle ajọ ọtẹlẹmuyẹ DSS lati oṣu Kẹfa ọdun 2021. Nigba ti o n gbe idajọ rẹ kalẹ, adajọ Nyako paṣẹ pe ki igbẹjọ naa yara kiakia ju ti atẹyinwa lọ. Bakan naa ni adajọ kepe igbimọ olupẹjọ lati mu ẹlẹri akọkọ wọn wa. Ẹwẹ, agbẹjọro Kanu ko ṣai fi aidunnnu rẹ han si idajọ ileẹjọ. Amofin Ejimakor ni o nira lati maa ba Kanu sọrọ ni atimọle DSS tori gbogbo ohun ti awọn ba fẹ sọ ni ajọ DSS yoo maa gbọ eleyii ti ko yẹ ko ri bẹẹ. Ejimakor ni aṣọ kan naa lo si wa lọrun Kanu lati ọjọ yii, bo tilẹ jẹ pe ileẹjọ ti paṣẹ wi pe ki wọn paarọ aṣọ rẹ. Ninu ọrọ tiẹ, agbẹjọro ijọba apapọ,  Adegboyega Awomolo (SAN), rọ ile ẹjọ lati yi ẹbẹ agbẹjọro Kanu sanu, eleyii ti ileẹjọ pada ṣe. Amofin Awomolo(SAN) ṣalaye pe ajọ DSS ni ile iwosan ti Kanu ti le ṣe itọju ara rẹ. Agbẹjọro ijọba tun sọ pe Kanu ti salọ tẹlẹ ri nigba ti ileẹjọ gba beeli rẹ lọdun 2017. Oni ọjọ kọkandinlogun, oṣu Kẹta, ọdun 2024 ni ile ẹjọ to ga julọ ni Naijiria yoo gbe idajọ kalẹ lori ẹjọ ti Nnamdi Kanu pe lati bere fun beeli lẹyin ti ijọba apapọ fi si ti atimọle. Ṣaaju ni ijọba apapọ Naijiria ti kọkọ fi ẹsun meje ọtọtọ kan Kanu eyii to rọ mọ igbesumọ ati iditẹ. Nigba to n pe fun beeli naa, agbẹjọro Kanu, Alooy Ejimakor sọ fun ile ẹjọ pe eto ilera onibara oun ti  dagẹgẹ o si nilo ki ijọba tu silẹ. O sọ fun ile ẹjọ ọhun pe arun ọkan n yọ Kanu lẹnu eyii ti ile iwosan ijọba apapọ ti fidi rẹ mulẹ. Amọ agbẹjọro ijọba apapọ Adegboyega Awomolo tako beeli naa bo tilẹ jẹ pe o ki ijọba tete ṣe ẹjọ afurasi ọhun ni kiakia. Awomolo sọ pe ajọ ọtẹlẹmuyẹ DSS n ṣetọju Kanu daadaa ni ahamọ rẹ, ati pe afurasi ọhun funra rẹ ti ṣe awọ ohun to fi han gbangba pe yoo na papa bora ti ile ẹjọ ba gba beeli rẹ. Ṣaaju ni ileẹjọ to julọ ni Naijiria ti kọkọ dajọ pe Nnamdi Kanu gbọjọ tẹsiwaju igbẹjọ rẹ nile ẹjọ giga lori awọn ẹsun ti ijọba apapọ fi kan an. Ile ẹjọ to ga julọ yi idajọ ile ẹjọ kotẹmilọrun to fagile awọn ẹsun ti ijọba apapọ fi kan Kanu danu. Ninu idajọ rẹ, ile ẹjọ to ga julọ sọ pe Kanu to jẹ olori ẹgbẹ ajijagbara fawọn ẹya Igbo, IPOB, gbọdọ tẹsiwaju pẹlu igbẹjọ rẹ nile ẹjọ giga. Ninu idajọ ile ẹjọ giga julọ eleyii ti adajọ Emmanuel Agim ṣe aadri rẹ, igbimọ igbẹjọ naa ni ile ẹjọ kotẹmilọrun kuna lati paṣẹ pe Kanu ko ni lati lọ ile ẹjọ mọ tori lilodisofin bi ijọba apapọ ṣe ya wọ ile rẹ. Ile ẹjọ ni lootọọ ni pe ọna ti ijọba Naijiria fi gbe Kanu pada wale lati orilẹede Kenya lodi sofin, amọ iyẹn ko ni pe ki Kanu ma lọ sile ẹjọ lori ẹsun ti wọn fi kan an. Ile ni Kanu le gbe ijọba lọ si ile ẹjọ lori bi ijọba apapọ ṣe gbe pada wa si Naijiria, amọ ko le sọ pe ki ile ẹjọ ma tẹsiwaju igbẹjọ lori ẹsun ti wọn fi kan an.
"Ẹ ri pé ẹ gba ife ẹ̀yẹ wálé níbi ìdíje àgbáyé - Tinubu sí Super Falcons,Iyawo Aarẹ, Oluremi Tinubu  tí gba awọn agbabọọlu obìnrin ilẹ wa, Super Falcons ni iyanju lati gba ife ẹyẹ agbaye ti yoo waye lorilẹede Australia ati New Zealand. O parọwa yii niluu Abuja nigba to n gba alejo awọn agbabọọlu ọhun lọjọ Satide, saaju igbadi ti wọn yoo morile fun idije naa ti yoo bẹrẹ ni ogunjọ oṣu keje si ogunjọ oṣu kẹjọ ọdun 2023. Tinubu, eni ti Dokita Betta Edu, olori obìnrin ninu ẹgbẹ oṣelu APC ṣoju fun ni aṣeyọri ẹgbẹ agbabọọlu Super Falcons jẹ ọpọlọpọ ọmọ Naijiria logun ati pe ohun iwuri ni yoo jẹ ti wọn ba gba ife ẹyẹ naa wale. O tẹsiwaju pe ere bọọlu lorilẹede Naijiria jẹ ọkan lara nnkan to n mu isọkan wa laarin awọn ọmọ Naijiria. ""O ṣe koko ki ẹ mọ pe iṣọkan yii le bori ohunkohun."" ""Ti ẹ ba fọwọsowọpọ, aseyọri ni tiyin ninu idije yii,  mo si ni igbagbọ pe ẹ maa fakọyọ ninu idije yii ju ti tẹlẹ lọ."" ""O da mi loju pe gbogbo ọmọ Naijiria ni yoo ṣe atilẹyin fun-un yin. Ẹ jọọ ẹ sa ipa yín lati gba ife ẹyẹ agbaye naa."" Ṣáájú, Aarẹ ajọ to n ri si ere bọọlu, Alhaji Ibrahim Gashua dupẹ lọwọ ijọba apapọ fun atilẹyin ti wọn n ṣe fun ere idaraya. ""Ere bọọlu jẹ nnkan to n mu isọkan wa lagbaye. ""Mo rọ gbogbo awọn olukọni lati ṣe iṣẹ wọn gẹgẹ bi iṣẹ ki wọn le gba ife ẹyẹ naa."""
Falcons wọ ìpele Round of 16 ní ìdíje ife ẹ̀yẹ àgbáyé lẹ́yìn ọ̀mì 0-0 pẹ̀lú Ireland,Ikọ agbabọọlu obinrin agba fun Naijiria, Super Falcons ti moribọ wọ ipele keji idije ife ẹyẹ agbaye fawọn obinrin, eyi to n lọ lọw lorilẹede Australia ati New Zealan. Ọmi olodo ni Falcons ta pẹlu akẹgbẹ rẹ latorilẹede Ireland. Bi o tilẹ jẹ wi pe ọpọ anfani lo sodo fun Super Falcons lati bori ifẹsẹwọnsẹ naa, ṣugbọn akitiyan aṣọle Ireland ko jẹ ki wọn ni aṣeyọri kankan. Pẹlu esi ifẹsẹwọnsẹ naa, ikọ Super Falcons lo wa ni ipo keji ni ipin B idije naa lẹyin ti Australia bori Canada pẹlu goolu mẹrin si odo. Super Falcons yoo maa koju ẹni to ba leke ipin D laarin England, Denmark ati China. Australia yoo maa koju ẹni to ba ṣe ipo keji ni ipin naa. Ikọ agbabọọlu obinrin agba orilẹede Naijiria, Super Falcons ti bẹrẹ si ni waako pẹlu awọn akẹgbẹ wọn lati orilẹede Ireland. Super falcons nilo ọmi ninu ifẹsẹwọnsẹ yii lati tẹsiwaju si ipele ikeji idije ife ẹyẹ agbaue to n lọ lọwọ ni orilẹede Australia ati New Zealand. Agogo mọkanla owurọ ni ifẹsẹwọnsẹ naa bẹrẹ. Aṣọ alawọ ewe ni ikọ Falcons wọ ti awọn Ireland si wọ aṣọ alawọ funfun. Bi Falcons ba bori ifẹsẹwọnsẹ naa, a jẹ wi pe awọn lo bori ipin wọn to jẹ ipin B. Naijiria : Nnadozie, Plumptre, Ohale, Payne, Oshoala, Ucheibe, Kanu, Demehin,Ajibade, Ayinde, Alozie. Awọn Arọpo: Oluehi, Balogun, Ogbonna, Ebi, Onumonu, Oparanozie, Monday, Ordega, Echegini, Imuran, Okoronkwo. Republic of Ireland: Brosnan, Payne, Fahey, Louise Quinn, Connolly, McCabe (c), Littlejohn, O'Sullivan, Agg, Farrelly, Carusa. Awọn arọpo: Moloney, Walsh, O'Riordan, Mustaki, Caldwell, Barrett, O'Gorman, Lucy Quinn, Larkin, Sheva, Grant, Atkinson.
Wo Aisha Shoneye, akẹkọọ ọmọ ọdun mẹtadinlogun to dari ikọ elere idaraya to gba N100m ẹbun ẹkọ ọfẹ,Ko si ohun ti ọkunrin le se, ti obinrin kankan ko le se, bẹẹ si ni ọmọ ti yoo ba jẹ asamu, kekere ni yoo ti maa jẹnu samu-samu. Bẹẹ ni ọrọ ri nipa awọn akọni ọmọdebinrin ileẹkọ girama kan nipinlẹ Ondo, ti wọn soriire lati ipasẹ ere idaraya. Iyalẹnu si lo jẹ pe akẹkọọbinrin akẹẹgbẹ wọn, toun naa n kopa ninu ere idaraya yii, lo jẹ alakoso ikọ elere Football naa, ti wọn n pe ni Captain. Aisha Shoneye ni orukọ rẹ, ọmọdebinrin ọmọ ọdun mẹtadinlogun to tukọ ẹgbẹ agbabọọlu naa, titi wọn fi se oriire. Ẹgbẹ agbabọọlu Football naa si lo gba ipo kinni ninu idije ere idaraya naa to waye yika Naijiria eyi to ko ogo ati oriire nla ba ileẹkọ ati awọn akẹkọọ elere idaraya naa. Nibayi yii, ikọ agbabọọlu Football naa ti jẹ ẹbun ẹkọ ọfẹ ti owo rẹ to Miliọnu lọna ọgọrun Naira. Nigba to n ba BBC Yoruba sọrọ alakoso ikọ agbabọọlu naa sọ pe ere idaraya naa da lori ki awọn maa le ara awọn kiri lori papa bii ẹni pe wọn fẹ ja nnkan gba lọwọ ẹnikan. Wọn salaye pe aago mẹfa aarọ ni awọn akẹkọ naa maa n bẹrẹ igbaradi wọn lojoojumọ nile ẹkọ wọn. Amọ aago mẹjọ aarọ si ni igbaradi wọn naa yoo wa sopin lati lọ bẹrẹ eto ẹkọ kikọ ni Kilaasi eyi ti ko jẹ ki ere idaraya naa pa eto ẹkọ kikọ lara. Aisha sọ pe “Mo dupẹ pupọ lọwọ iya mi, to fun mi laaye lati se ere idaraya to wu mi, eyi to ko oriire ba mi. A kii ri owo lati na lasiko igbara wa amọ awọn olukọ wa maa n da owo laarin ara wọn lati ra awọn ohun eelo to wulo fun wa fun igbaradi ere idaraya naa. Ẹni ti mo n wo niwaju mi bii awokọse rere ni Tobi Amusan to maa n sare lori ọdan, mo si fẹ ga julọ ninu ere idaraya.” Nigba ti BBC Yoruba se abẹwo si ikọ agbabọọlu naa, a gbọ ẹkunrẹrẹ alaye nipa ere idaraya naa. Football ni wọn pe orukọ ere idaraya naa amọ kii se ere bọọlu alafẹsẹgba nitori ẹsẹ kọ ni wọn fi n gba a. Olukọ ati ọga ile ẹkọ ti awọn akẹkọọ to gba ipo kinni naa ti wa sọ fun BBC Yoruba pe ere idaray Football naa jẹ ajeji si orilẹede yii, ilẹ Amẹrika si lo ti wa. “Soccer ni Amẹrika n pe ere idaraya bọọlu alafẹsẹgba lori ọdan amọ ere idaraya tuntun yii, ni wọn n pe ni Football. Ileesẹ Nigeria-America Flag Football association si lo se agbtẹru idije naa laarin awọn ile ẹkọ. Ilẹ Naijiria ni orilẹede akọkọ nilẹ Afirika ti wọn yoo gbe idije yii wa, osu Kọkanla ọdun 2022 si lo gberasọ nilu Eko. Football ni ere idaraya yii lootọ amọ wọn kii fi ẹsẹ gba a gẹgẹ bii Soccer. Wọn maa n le ara wọn kiri bii ere bọọlu lootọ amọ wọn ko gba bọọlu. Bakan naa ni wọn maa n ju nnkan soke bii Basket Ball amọ ko jọọ rara. Wọn tun maa n le ara wọn kiri lori papa bii igba ti wọn n gba Rugby amọ kii se Rugby rara.” Wọn salaye siwaju si pe asia wa lara awọn agbabọọlu naa, ti wọn so mọ wọn lara amọ ko gbọdọ jabọ. Wọn ni ẹni ti ko ba ni okun ninu, ko le kopa ninu ere idaraya naa, ti wọn si gbọdọ ni ọgbọn ori pupọ. Awọn obinrin si lo n gba ere idaraya naa ni Naijiria. Awọn olukọ ati ọga ile ẹkọ ikọ elere idaraya awọn obinrin naa wa dupẹ pe awọn akẹkọọ naa gba ẹbun ẹkọ ọfẹ ti owo rẹ to ọgọrun miliọnu naira. Wọn ni owo yii ni yoo ran awọn akẹkọọ yii lọwọ lati ka iwe de ibi to ba wu wọn. Bakan naa ni wọn salaye pe iwe nikan kọ ni ọna abayọ lati soriire laye amọ ere idaraya naa dara, ọkan si ni yoo ran ekeji lọwọ.
Inú bàbá mi kò dùn bí mo ṣe bọ́ aṣọ lórí pápá - Asisat Oshoala,Gbajúmọ̀ agbábọ́ọ̀lù ọmọ Nàìjíríà ní obìnrin Asisat Oshoala ti ní inú bàbá òun kò dùn sí ọ̀nà tí òun gbà láti fi ìdùnnú òun hàn lẹ́yìn tí òun jẹ góòlù níbi ìfẹsẹ̀wọnsẹ̀ tó bá kọjá. Ní ọjọ́bọ̀ ní ikọ̀ agbábọ́ọ̀lù Super Falcons kojú akẹgbẹ́ wọn láti orílẹ̀ èdè Australia níbi ìdíje ife ẹ̀yẹ àgbáyé àwọn obìnrin tó ń lọ lọ́wọ́ ní orílẹ̀ èdè Australia àti New Zealand. Níbi ìdíje náà ni Asisat Oshoala ti bọ́ aṣọ rẹ̀ lẹ́yìn tó gbá góòlù sáwọ̀n ilé orílẹ̀ èdè Australia láti sọ góòlù náà di mẹ́ta sí ẹyọ̀kan. Ìgbésẹ̀ Asisat Oshoala yìí sì di ohun tí ó fa awuyewuye lórí ayélujára nítorí ìgbésẹ̀ rẹ̀ yìí. Bí àwọn kan ṣe ń kan sáárá sí Asisat Oshoala ni àwọn kan ń bu ẹnu àtẹ́ lu pé kò yẹ kí ó bọ́ aṣọ rẹ̀ kó sì máa fi ara rẹ̀ hàn. Asisat fúnra rẹ̀ náà wá fi sórí Instagram rẹ̀ lọ́jọ́ Ẹtì pé bàbá òun wà lára àwọn tí inú wọn kò dùn wí pé òun bọ́ aṣọ òun lásìkò náà tí òun jẹ góòlù náà. Ó ní bí ó tilẹ̀ jẹ́ pé inú bàbá òun kò dùn síbẹ̀ ọ̀kan-ò-jọ̀kan àkójọ àwọn nǹkan ìgbà ló ń jẹ́ ayé. Ọ̀pọ̀lọpọ̀ àwọn olólùfẹ́ Asisat sì ti ń kan sáárá si wí pé àwọn ma ba bẹ bàbá rẹ̀ pé inú àwọn dùn sí góòlù tí ó jẹ náà. Ṣáájú ni Asisat ti fi ìgboyà hàn pé ikọ̀ agbábọ́ọ̀lù orílẹ̀ èdè Nàìjíríà táwọn obìnrin ti ṣetán láti fi han gbogbo àgbáyé pé àwọn kẹ̀rẹ̀ rárá tó bá ti di ọ̀rọ̀ bọ́ọ̀lù àfẹsẹ̀gbá. Orílẹ̀ èdè Republic of Ireland ni Nààijíríà yóò tún kojú níbi ìfẹsẹ̀wọnsẹ̀ wọn mìíràn tó ń bọ̀.
FIFA women's world cup 2023: Àwọn ikọ̀ tí Naijiria yóò kojú àtàwọn nǹkan tó yẹ kí o mọ̀,Ikọ agbbọọlu obinrin Naijiria ti kede awọn ti yoo ṣoju rẹ ninu idije ife ẹyẹ agbaye awọn obinrin ti yoo bẹrẹ laipẹ. Lara awọn ti yoo ṣoju Naijiria ti akọnimọọgba wọn, Randy Waldrum kede ni Asisat Oshoala, ati Rasheedat Ajibade. Awọn orilẹ-ede mii ni Afririka ti yoo kopa ninu idije naa ni South Africa, Morocco ati Zambia. Awọn ohun to yẹ ki o mọ nipa idije ife ẹyẹ agbeye awọn obinrin naa ree. Orilẹ-ede Australia ati New Zealand ni idije naa yoo ti waye. Eyii ni igba akọkọ ti orilẹ-ede mejeji yoo pawọpọ lati ṣagbatẹru idije ọhun. USA lo gba ife ẹyẹ idije naa kẹyin, wọn si ti ṣeleri lati tun gba ife ẹyẹ ọhun fun bayii, to ba ri bẹẹ yoo tumọ si pe wọn ti gba a nigba mẹta leralera. Awọn orilẹ-ede to pegede lati kopa ninu ididje naa lọdun 2019 ti idije naa waye kẹyin jẹ mẹrinlelogun, amọ orilẹ-ede mejilelọgbọn ni yoo kopa ninu rẹ lọdun yii. Group A Group B Group C Group D Group E Group F Group G Group H July 20 Group A: New Zealand vs Norway (8am) Group B: Australia vs Republic of Ireland (11am) July 21 Group B: Nigeria vs Canada (3.30am) Group A: Philippines vs Switzlerland (6am) Group C: Spain vs Costa Rica (8.30am) July 22 Group E: USA vs Vietnam (2am) Group C: Zambia vs Japan (8am) Group D: England vs Haiti (10.30am) Group D: Denmark vs China (1pm) July 23 Group G: Sweden vs South Africa (6am) Group E: Netherlands vs Portugal (8.30am) Group F: France vs Jamaica (11am) July 24 Group G: Italy vs Argentina (7am) Group H: Germany vs Morocco (9.30am) Group F: Brazil vs Panama (12pm) July 25 Group H: Colombia vs South Korea (3am) Group A: New Zealand vs Philippines (6.30am) Group A: Switzerland vs Norway (9am) July 26 Group C: Japan vs Costa Rica (6am) Group C: Spain vs Zambia (8.30am) Group B: Canada vs Republic of Ireland (1pm) July 27 Group E: USA vs Netherlands (2am) Group E: Portugal vs Vietnam (8.30am) Group B: Australia vs Nigeria (11am) July 28 Group G: Argentina vs South Africa (1am) Group D: England vs Denmark (9.30am) Group D: China vs Haiti (12pm) July 29 Group G: Sweden vs Italy (8.30am) Group F: France vs Brazil (11am) Group F: Panama vs Jamaica (1.30pm) July 30 Group H: South Korea vs Morocco (5.30am) Group H: Germany vs Colombia (10.30am) Group A: Norway vs Philippines (8am) Group A: Switzerland vs New Zealand (8am) July 31 Group C: Japan vs Spain (8am) Group C: Costa Rica vs Zambia (8am) Group B: Republic of Ireland vs Nigeria (11am) Group B: Canada vs Australia (11am) August 1 Group E: Vietnam vs Netherlands (8am) Group E: Portugal vs USA (8am) Group D: China vs England (12pm) Group D: Haiti vs Denmark (12pm) August 2 Group G: Argentina vs Sweden (8am) Group G: South Africa vs Italy (8am) Group F: Panama vs France (11am) Group F: Jamaica vs Brazil (11am) August 3 Group H: Morocco vs Colombia (11am) Group H: South Korea vs Germany (11am)
"Wo bí o ṣe lè dẹ́kun ikú òjijì níbi tí o ti ń wo eré bọ́ọ̀lù,Idije ere bọọlu jẹ eyi to maa n ru ọkan awọn eniyan soke ti o si maa n mu itara wa ti eeyan ba n wo o. Eyi ko ṣẹyin bi awọn ololufẹ ṣe maa n fẹ ko jẹ pẹ ẹgbẹ tabi orilẹ ede ti ti wọn ba n ṣatilẹyin fun lo jawe olubori ninu idije naa. Lasiko yii, idije ere bọọlu awọn orilẹ ede adulawọ tọdun 2023 iyẹn AFCON 2023 nibi ti orilẹ ede Naijiria ti pegede lati kopa nibi ṣekagba idije naa ti yoo waye lọjọ Aiku, ọjọ kọkanla oṣu Keji lẹyin ti wọn na South Africa nibi abala to kangun si aṣekagba. Iroyin ni ko din ni eeyan marun-un ọtọọtọ ti wọn ti padanu wọn lasiko ti wọn n wo idije ifẹsẹwọnsẹ laaarin agbabọọlu Super Eagles ati Bafana-Bafana ti l’Ọjọru,  to kọja yii. Super Eagles lo pada fẹyin akẹgbẹ wọn Bafana-Bafana janlẹ amọ oniruurru iṣẹlẹ lo mu ki ọkan ọpọ awọn eeyan to n wo idije naa ru soke. Iroyin to kọkọ jade ni ti iku Ọmọwe Cairo Ojuogboh, ọkan lara awọn alẹnulọrọ lẹgbẹ oṣelu All Progressives Congress, APC to jade laye lasiko ti wọn wọgile goolu Victor Osimhen. Ọmọwe Ojuogboh ti figba kan ri jẹ ọmọ ile igbimọ aṣofin kekere orilẹede to ṣoju ẹkun Ika nipinlẹ Delta ati alakoso agba ileeṣẹ to n ri sọrọ Niger Delta, Niger Delta Development Commission (NDDC). Lẹyin rẹ ni iroyin miiran tun jade nipa igbakeji alakoso ẹka eto ipawo-wọle ni ile ẹkọ giga fasti ijọba ipinlẹ Kwara, Ọgbẹni Abdullahi Ayuba, ti wọn loun naa jade laye. Ologbe naa la gbọ wi pe o sọ fawọn ti wọn jọ wo bọọlu pe ooru n mu oun lati inu wa, oun fẹ pada lọ si ile lati lọ sinmi lai mọ pe ifunpa rẹ ti ga. Akọroyin wa fi idi ẹ mu lẹ pe bo ṣe dele lo ṣubu lulẹ ti wọn si gbe lọ ile iwosan aladani kan lagbegbe Sango ni ilu Ilọrin ti wọn si ni ki wọn maa gbe lọ si ile iwosan nla (UITH) Ilọrin ni ibi to ti jade laye. Ko pẹ lẹyin eyi ni iroyin tun jade nipa agunbanirọ kan ti wọn pe orukọ rẹ ni Samuel ti wọn loun naa ṣubu lulẹ nibi to ti n wo bọọlu ọhun nipinlẹ Anambra, to si gbabẹ sọda sọrun alakeji. Siwaju sii ni a tun gbọ pe baba ọlọmọ meji kan, Mikail Oṣundiji naa tun jade laye lagbegbe Olomore to wa niluu Abẹokuta, ipinlẹ Ogun. Ibi ti wọn ni Mikail ti n wo bọọlu yii pẹlu awọn eeyan ni wọn lo ti ni ẹjẹ riru lasiko ti wọn wọgile goolu Osimhen, to si jẹ pe ki oloju too ṣẹ ẹ, o ti ku. Eyi to tun ṣẹṣẹ jade sita bayii ni ti gbajugbaja oniṣowo ọmọ bibi ilu Anambra nni, Oloye Osondu Nwoye ti wọn loun naa jade laye nibi ti wọn ti n wo bọọlu yii. Orileede Ivory Coast ni wọn sọ pe Oloye Osondu fi ṣe ibugbe, ohun to si ṣeku pa oun naa ko yatọ si eyi to pa awọn mẹrin yooku, gẹgẹ bi a ṣe gbọ. Ni bayii, ikọ BBC YORUBA ti wa ba awọn ọjọgbọn lẹka eto ilera kaakiri sọrọ nipa ohun to le ṣokunfa iku ojiji lasiko ti awọn eeyan ba n wo ere bọọlu ti wọn fẹran. Ọkan lara awọn agba nọọsi nipinlẹ Ogun ni Dokita Arabinrin Olubusayọ Ọlayinka to sọ ohun to le fa iku ojiji lasiko ti eeyan ba n wo ere bọọlu lọwọ. Ninu ọrọ rẹ, o sọ pe; ""Pupọ awọn to jade laye yii lo jẹ pe wọn ni ipenija ilera kan tabi omiran lara wọn. Awọn miran le ti mọ ninu wọn, bẹẹ lawọn miran le ma mọ, ṣugbọn Ọlọrun lo ye. Ẹlomiran le ni aisan ẹjẹ riru tabi itọ ṣuga, bẹẹ ni ẹlomiran le ni mejeeji papọ ninu wọn, nitori pe mejeeji lo n ṣiṣẹ papọ. Bi eeyan ba ni itọ ṣuga, ti ko ba gbe igbesẹ to yẹ ko gbe nipa ṣiṣe ayẹwo ati itọju rẹ, o maa pada ni ẹjẹ riru bi ko ba ṣọra. Ayọ ayọju tabi ki n sọ pe ireti ayọ ayọju naa le fa ki ẹjẹ eeyan sare fo soke, o si le ṣe akoba fun iru ẹni bẹẹ, bi awọn to padanu ẹmi wọn yii lasiko ti wọn n wo bọọlu Naijiria ati South Afrika. Dokita Ọlayinka to tun jẹ alakoso to n mojuto ọrọ afẹfẹ agbelẹrọ, Oxygen Project Coordinator nipinlẹ Ogun tẹsiwaju pe  gbogbo nnkan leeyan gbọdọ ṣe niwọntun-wọnsi, nitori pe kii ṣe gbogbo eeyan lo mọ pe awọn ni aisan ẹjẹ riru. Eeyan gbọdọ maa ṣayẹwo ara rẹ loore-koore, o kere ju ẹẹmeji laarin oṣu kan. Imọran ti mo fẹ gba awọn ọmọ Naijiria bi Super Eagles ba koju Ivory Coast lọjọ Aiku yii ni pe, ẹ ma jẹ ka pariwo pupọ ju, ko ba ma a fa akoba fun ilera ara wa, ko si iye igba ti eeyan fi n ku, paapaa ẹni to ba ni awọn aisan ti mo sọ yii. Ẹ ma jẹ ka mu aṣekagba naa ni kolekole, ki wọn ṣe jẹjẹ. Ẹnikan lo maa bori, ẹnikan lo si maa padanu. Mo wa ni papa iṣere lọjọ ti Samuel Okwaraji jade laye lọdun 1989, mo ṣẹṣẹ jade ile-ẹkọ girama lọdun naa lọhun ni, ọpọ awọn eeyan lo ku pẹlu ẹ nigba yẹn Ẹ ma jẹ ki iru nnkan bẹẹ tun pada ṣẹlẹ."""
Nígbà wò ni ààrẹ Tinubu yóò kéde àwọn dúkìá rẹ̀? Aráàlú ń bèèrè,Ibeere yi lawọn ọmọ Naijira kan ti n sọ nipa rẹ ni kulẹkulẹ ko to di pe o ta si eti igbọ wa. Ninu ohun ti wọn n beere ni pe njẹ ofin sọ ọ di dandan ki aarẹ kede dukia rẹ ati pe ki lo de ti ko fi tii. kede rẹ sita faraalu lati gbọ. Awọn miran tilẹ sọ pe aarẹ ko jẹ ẹnikankan ni gbese lati sọ dukia rẹ faraalu. Ki gaan ni iwe ofin Naijiria sọ nipa kikede dukia fawọn to ba di ipo mu nijọba ati pe ipa wo ni kikede dukia yi ni fun idagbasoke ijọba awarawa? Wọnyi lawọn idahun taa gbiyanju lati wa ki ọrọ baa le niyanju. Ẹ ma gbagbe pe ibi taa ti bẹrẹ ọrọ si ni pe igba wo ni aarẹ yoo kede dukia rẹ faraalu. Ka to rin jina, ẹ jẹ ki a fi to ara wa leti pe a o le sọ pato boya aarẹ ti kede dukia rẹ ni gbangba tabi ni ikọkọ. Idi ni pe ikede lori ọrọ yi ko tii waye lati ọdọ awọn agbẹnusọ aarẹ. Eleeyi to han si wa gbangba ni pe ajọ Code of Conduct Bureau to n mojuto iṣesi awọn to dipo mu ni ijọba ti ṣaaju kede ọrọ lori kikede dukia yi. Ninu nkan ti wọn sọ CCB kesi aarẹ, igbakeji rẹ ati awọn gomina mejidinlọgbọn ti wọn ṣẹṣẹ yan pe ki wọn kede dukia wọn saaju ki wọn to burawọle si ipo fun wọn ni ọjọ Kọkandinlọgbọn. Yatọ si ajọ yi to kesi aarẹ, awọn ẹgbẹ  ajafẹtọmọniyan mii lorileede Naijiria bi SERAP tikesi aarẹ pe ko jẹ ki araalu mọ iyi to ni ko to bura sipo gẹgẹ bi aarẹ. Ọrọ tiwọn atiaṣẹ ti ajọ CCb fi sita yi la gbọ kẹyin lori ọrọ ikede dukia aarẹ ati igbakeji rẹ. Loju opo ayelujara bi eeyan ba gbiyanju lati wa iroyin nipa boya aarẹ ti kede dukia rẹ tabi ko yi ti kede rẹ, ko si nkankan to tọka si igbesẹ yi rara. Agbẹnusọ fun ajọ CCB, Abilekọ Veronica Kato sọ fun BBC pe  jijẹwọ ohun ini awọn ti araalu dio yan wa lara eto iburawọle sipo fun wọn. O ni ọpọlọpọ awọn ti wọn dibo yan naa lo ti wa gba fọọmu ikede ohun ini wọn ni awọn olu ile iṣẹ wọn ni awọn ipinlẹ Naijiria. O tẹsiwaju pe ikede yi wa ni ibamu pẹlu ofin orilẹede Naijiria ti ọdun 1999. Bẹẹ lo sọ pe iwe ofin Naijiria fi lede pe gbogbo oṣiṣẹ ijọba ni yoo kede awọn ohun ini rẹ kete ti wọn ba ti bẹrẹ iṣẹ ijọba wọn ati lẹyin saa wọn ni ipo. ''Labẹ ofin naa, ẹnikẹni to ba kọ lati kede ohun ini rẹ lo ṣeesẹ ki wọn yọọ ni ipo, ki o si ma lee di ipo miran mu lorilẹede Naijiria.'' Bakan naa ni ajọ ọhun fikun un pe ẹnikẹni to ba kọ lati kede ohun ini rẹ ni wọn ko ni bura wọle fun. Wọn fikun un pe ofin Naijiria paṣẹ pe ọkan lara eto iburawọle ni ki awọn ti wọn ba dibo yan kede awọn ohun ini wọn. Lẹyi taa le yara tọka si gẹgẹ bi apẹrẹ awọn aarẹ atiigbakeji wọn ti wọn kede dukia wọn nigba ti wọn wọle sipo ati lẹyin ti wọn fipo silẹ ni aarẹ to jẹ tẹlẹ ri Umaru Musa Yar Adua. Ninu apẹrẹ to fi lelẹ nigba naa lọhun oun ati igbakeji rẹ Goodluck Jonathan kede faraye gbọ iye dukia ti wọn ni. Nigba ti aarẹ Buhari naa kọkọ de ori ipo, awọn araalu beere  ki o to pada kede dukia rẹ. Koda nigba naa lọhun agbẹnusọ aarẹ Femi Adesina sọ pe ko ṣe dandan ki aarẹ jẹwọ dukia rẹ nita gbangba faraalu. O ni bi o ba wu aarẹ o le sọ ni ikọkọ bo baa si wu o le sọ ni gbangba. Alaye to ṣe ni pe sisọ tabi kikọ lati sọ ku si ọwọ aarẹ. Aarẹ lonii Bola Tinubu kii ṣe ajoji si awuyewuye ọrọ kikede dukia lọdọ CCT. Nigba naa lọhun lọdun 2007 lẹyin to pari saa rẹ gẹgẹ bi Gomina ipinlẹ Eko, ajọ yi pe lẹjọ lati wa sọ idi ti ko fi kede gbogbo dukia rẹ labẹ ofin. Ninu ẹsun ti wọnfikan Tinubu ni pe o lawọn akoto owo ilẹ okere kan ti ko jẹwọ rẹ gẹgẹ bi tiẹ lasiko to wa lori oye gẹgẹ bi Gomina. Ẹjọ yi fori sanpọn ti adajọ si ni ki Tinubu maa lọ sile layọ ati alaafia tori pe ko si ẹri wipe oun lo ni akoto owo mẹwaa ti awọn to pe e lẹjọ s pe o kọ lati jẹwọ rẹ. Yatọ si Tinubu awọn eekan miran ree tawọn naa jẹjọ niwaju ajọ CCT lori ọrọ aikede dukia wọn.
Wo adúláwọ̀ tí yóò fakọyọ ní ìdíje ìfe ẹ̀yẹ àgbáyé fáwọn obìnrin,Idije Ife Ẹyẹ Agbaye fun awọn obinrin ti ọdun 2023 yoo bẹrẹ ni Ogunjọ, Osu Keje, ọdun 2023. Ikọ agbabọọlu Australia ati New Zealand in yoo ba side idije naa nitori awọn ni wọn n gbalejo awọn oludije. Ni saa yii, ilẹ Afrika yoo ni awọn ikọ agbabọọlu orilẹede mẹrin lati ṣoju fun wọn ni asiko idije naa. Eyi ko ṣẹyin bi ajọ bọọlu lagbaye, Fifa se se afikun iye awọn ikọ ti yoo maa kopa ninuidije ife ẹyẹ agbaye lati ikọ mẹrinlelogun si ikọ mejilelọgbọn. Orilẹede South Africa tgo gbade ni idije AFCON fun awọn obinrin pẹlu orilẹede Naijiria lo ṣaaju. Nigbati ikọ agbabọọlu Morocco ati Zambia ti wọn ṣẹṣẹ n kopa fun igba akọkọ naa ko gbẹyyin bibẹ. Bio tilẹ jẹpẹ awọn ikọ agbabọọlu Afrika ko kọja ipele kẹta to kangun si aṣekagbari, ogunjọ, Osu Kẹjọ, ni idije naa yoo pari. Saaju idije naa ni BBC se akojọpọ awọn agbabọọlu obinrin mẹrin ti o seese ki wọn fakọyọ ninu idije naa. Ko si obinrin to n gba bọọlu ni ilẹ Adulawọ to lamilaaka to Asisat Oshoala – idi si niyii. Lati ọdun 2014 to ti bọ si gbagede bọọlu ni agbaye ni o ti n se gudugudu meje yaya , mẹfa. To si wa ninu ọkan gboogi ninu awọn agbabọọlu to wu ni lori ni ilẹ Afrika. Ẹẹmẹta ni Oshoala ti gba ife ẹyẹ Wafcon, to si gba bọọlu wọnu awọn ni ọdun 2015 ati ọdun 2019 lasiko Ife ẹyẹ agbaye awọn obinrin. Ti o ba gba bọọlu wọnu awọn ni saa yii, yoo jẹ ọmọ ilẹ alawọ dudu akọkọ ti yoo gba bọọlu wọnu awọn ni Ifẹ ẹyẹ agbaye lẹẹmẹta, ti o si ṣeeṣe ko gba Ami ẹyẹ obinrin agbabọọlu to lamilaaka julọ. Bio tilẹ jẹpe  orunkun to fi ṣeṣe ni ọdun to kọja ko jẹ ko kopa ninu Wafcon, ti ko si tun kopa ninu idije May’s Champions League nitori apa rẹ to fi sẹse, ti Barca to n gba bọọlu fun si fi idi Wolfsburg janlẹ. Ireti awọn ọmọ Naijiria ni pe yoo wa ni alaafia lẹkunrẹrẹ lasiko idije naa. Bio tilẹ jẹpe oun naa ko kopa ninu idije Wafcon ti ọdun to kọja, arabinrin Banda to jẹ ẹni ọdun mẹ̀talelogun naa jẹ agbabọọlu to lamilaaka. Ọdun 2021 ni arabinrin naa jọ awọn eniyan loju ni agbaye pẹlu bi o ṣe gba bọlu wọnu awọn ni idije Olympics- ki o to dipe wọn ja kuro ninu idije naa. Amọ igbiyanju Banda ni o ni ifaṣẹyin ni ọdun to kọja nigba ti wọn gbegile ikopa rẹ ninu idije Wafcon lori ẹsun to niiṣẹ iṣẹda rẹ gẹgẹ bi obinrin, eleri ti wọn pe ni ‘’gender eligibity row.’’ Amọ Banda to jẹ balogun ikọ rẹ lo duro ni Morocco lati ṣe moriya fun ikọ rẹ ti wọn pari ni ipo kẹta si iyalẹnu gbogbo agbaye. Bio tilẹ jẹpe igba akọkọ niyii ti Zambia yoo kopa ninu idije ife ẹyẹ agbaye, ikọpa rẹ pẹlu arabinrin Racheal Kundananji yoo mu nkan to dara ṣẹlẹ fun Zambia. Jane lo dabi ẹni pe ko si ẹni to mọ ni o ṣe koko si ikọ agbabọọlu South-Africa nitori bi o sẹ lamilaaka. Jane ni wọn sapejuwe pe o duro ire ninu ikọ rẹ ti kii se jẹ ki bọọlu kọja rẹ lọ si awọn. O duro dede ni ipo adele to n sọ bọọlu, to si mọ bọọlu gba daradara lati ibẹrẹ de opin. Ọdun 2012 ni o bẹrẹ si ni kopa ninu ereboolu bẹrẹ lati olympics, lati igba naa lo si ti n gba bọọlu fun South-Afrca lati igba naa. Ni ọdun to kọja lo bẹrẹ si ni ṣiṣẹ igbakeji balogun ikọ naa pẹlu Janine van Wyk-, ti wọn si gbe ifẹ ẹyẹ naa wale. Ni saa yii, o seese ko jẹ oun nikan ni yoo tukọ ikọ agbabọọlu South-Africa naa nitori Van Wyk ti farapa. Bio tilẹ jẹpe o le maa gba bọọlu wọnu awọn lọpọ abi ki awọn iwe iroyin gbe orukọ rẹ, amọ yoo jẹ ọkan gboogi lati goke fun ẹgbẹ agbabọọlu South Africa. Bio tilẹ jẹpe South-Africa and Naijiria ni aruwo wọn gbode kan ni idije Wafcon  to waye ni ọdun to kọja, ikọ Morocco ya agbaye lẹnu pẹlu bi wọn de ipele to kẹyin ninu idije naa. Ọkan gboogi ninu awọn ikọ Morocco to fakọyọ ni Ghixlane Chebbak. Chebback to jẹ ọmọbinrin agbabọọlu ọkunrin Larbi Chebbak, to gba ifẹ ẹyẹ ilẹ Afrika ni ọdun 1976. Arabinrin Ghizlane Chebbak naa lo tukọ ẹgbẹbọọlu Morocco obinrin naa fun igba akọkọ lẹyin ogun ọdun ti idije naa ti bẹrẹ. Eyi si mu ki wọn pegede fun idije ife ẹyẹ agbaye fun igba akọkọ. Bio tilẹ jẹpe aarin gbungun lo n gba bọọlu fun, ko si ẹni to tii gba bọọlu wọnu awọn to Chebback to si pegede gẹgẹ bi adari.
Agbébọn pa èèyàn méjì ní New Zealand ní wákàtí díẹ̀ kí ìdíje ife ẹ̀yẹ àgbáyé àwọn obínrin bẹ̀rẹ̀,Orilẹ-ede New Zealand ti n ṣọfọ bayi lẹyin ti agbebọn kan dede ṣina ibọn bolẹ nigba to ku wakati diẹ ki idije ifẹ ẹyẹ agbaye Fifa Women's World Cup bẹrẹ, eyii to mu ẹmi eeyan meji lọ. Yatọ si awọn meji yii, eeyan mẹfa mii tun farapa, ninu eyii ti ọlọpaa wa lara wọn. Olootu ijọba orilẹ-ede naa, Chris Hipkins ti sọ pe ikọlu naa kii ṣe iṣẹ awọn agbesumọmi. Iroyin ni idije ife ẹyẹ agbaye naa yoo si maa tẹsiwaju lai si idiwọ kankan nitori iṣẹlẹ ọhun. Ọwọ ti tẹ agbebọn naa amọ wọn ni awọn ko tii le sọ eredi to fi ṣina ibọn fun awọn eeyan. Adari agbegbe Auckland ti iṣẹlẹ ọhun ti waye, Wayne Brown, sọ pe ikọlu naa ko ni nnkankan lati ṣe pẹlu idije ife ẹyẹ agbaye awọn obinrin to n bẹrẹ nibẹ lonii. Afurasi ọhun, Matu Tangi Matua Reid, kii ṣe ajoji si awọn ọlọpaa nitori irufẹ idile to ti wa, nibi ti iwa ipa ti maa n waye loorekoore. Ọlọpaa ni awọn fi afurasi naa si atimọle ninu ile ṣaaju amọ o le jade lati ṣiṣẹ nibi ti wọn ti n kọle, bẹẹ si ni ko laṣẹ lati lo ibọn. Hipkins ti ba awọn araalu Aucland sọrọ, nibi to ti só fun mọlẹbi awọn to ba iṣẹlẹ naa lọ kẹdun. O ni awọn ọlọpaa yoo tu iṣu de isalẹ ikoko bi afurasi ẹni ọdun mẹrinlelogun ọhun ṣe ri ibọn to yin si awọn eeyan. Ẹwẹ, ko si ẹnikẹni to farapa ninu awọn oṣiṣẹ FIFA atawọn agbabọọlu ninu ikọlu naa.
Tinubu fi ọ̀rọ̀ ìtùnú ránṣẹ́, bí aṣọ́lé Super Falcon ṣe bú sẹ́kún torí ìjákulẹ̀ sọ́wọ́ England,Ikọ agbabọọlu obinrin nilẹ England ti ja Super Falcons Naijiria kuro, ni idije ife agbaye awọn obinrin to n waye ni Australia. England lo lu Super Falcons pẹlu ami ayo mẹrin si meji ni ipele Penalty lowurọ ọjọ Aje. Ijakulẹ yii lo waye bi o tilẹ jẹ pe Super Falcons lo fakọyọ julọ lati ibẹrẹ pẹpẹ ifẹsẹwọnsẹ naa, nitori pe se ni England n tiraka pupọ lati gbera. Anfaani miran ti Naijiria tun ni, ni igba ti adari ayo fun agbabọọlu England, Lauren James gba kaadi pupa, lẹyin to tẹ agbabọọlu Naijiria, Michelle Alozie mọlẹ ni ogoro ẹyin lasiko ti ayo wọ iṣẹju mẹtadinlaadọrun. Ni bayii, England ti bọ si ipele quarter final idije naa. Ẹgbẹ agbabọọlu England si ni yoo koju Colombia tabi Jamaica ni ipele to kan. Bi wọn ṣe fidi rẹmi yii ko dun mọ awọn agbabọọlu Super Falcons ninu rara. Koda, ẹkun ni aṣọle wọn, Nnadozie bu si. Ṣugbọn ṣa, aarẹ Naijiria, Bola Tinubu, ati awọn ọmọ Naijiria kan ti gboriyin fun ikọ agbabọọlu naa fun bi wọn ṣe fakọyọ. Ninu ikede to fi sita loju opo Twitter rẹ, Aarẹ Tinubu sọ pe awọn agbabọọlu obinrin naa ṣoju Naijiria daadaa pẹlu iṣẹ takuntakun ti wọn ṣe lori papa.
Priscila Tsegah CCTV: Ikú akẹ́kọ̀ọ́ ẹni ọdún 23, irú kí ló ṣẹlẹ̀ tí ọlópàá fí ba oku rẹ̀ nílé ìtura?,Ẹkunrẹrẹ ohun to ṣẹlẹ si akẹkọọ akọroyin kan ti wọn ba oku rẹ ninu ibugbe awọn akẹkọọ ṣi ruju si awọn eeyan ilẹ Ghana. Ọmọ ọdun mẹtalelogun ni akẹkọọ naa ti iku rẹ jẹ iyalẹnu fun ọpọ eeyan. Losu to kọja ni iroyin gbode lori ayelujara  pe akẹkọọ naa Priscila Tsegah  dawati lẹyìn t'awọn mọlẹbi kede pe o to ọjọ mẹta tawọn ko ri nile. Ko pẹ sigba naa l'awọn mọlẹbi gba ipe wí pe o jọ pe wọn ri oku ọmọ wọn nile itura kan. Nise lawọn ọlọpaa lọ gbe oku naa ṣugbọn wọn ko le sọ oku tii ṣe nitori ko si idanimọ kankan lara rẹ titi di igba ti awọn mọlẹbi sọ pe ọmọ awọn ni. Iroyin to  n tẹwa lọwọ fi han pe awọn oṣoju mi koro ni akẹkọọ yi ati ọrẹ rẹ obinrin kan ni wọn jijọ san owo  oorun ọjọ meji ni ile itura. Ṣugbọn wọn ni ọrẹ rẹ nikan lo da jade kuro lọjọ keji. Wọn ni bi ọrẹ rẹ ṣe n jade, niṣe lo wọ aṣọ rẹ,to si gbe baagi ati kaadi idanimọ rẹ pẹlu. A tun gbọ pe o ko kọkọrọ iyara to sun lọwọ lọ to sí tilẹkun pa. Awọn oṣiṣẹ ile itura pada si ilẹkùn pada pẹlu kọkọrọ mii to wa lọwọ wọn. Iyalẹnu lo jẹ fún wọn nigba ti wọn ba oku akẹkọọ yi ni ihoho omoluabi ninu agbara ẹjẹ lori ibusun. Kia ni wọn pe awọn agbofinro ti ayẹwo si fi hàn pe wọn gun lọbẹ ninu ni Awọn agbofinro Ghana bẹrẹ iwadii ti wọn sì fi fónrán fídíò awọn ọrẹ mejeeji ṣọwọ́ sí araalu. Price Tsegah to jẹ mọlẹbi arabinrin yi sọ pe awọn fura si ọrẹ rẹ ti wọn jijọ lọ sí ilé itura. Amọ ṣá awọn ọlọpaa ko ti darukọ ẹnikẹni pe ọ mọ nipa isekupaniyan yi.
Ṣé ẹ̀ṣẹ̀ ni láti pa òwe bú ààrẹ̀ báyìí? Wo òwe tí akọ̀ròyìn kan pa tí wọ́n fí sọ ọ́ sí gbaga,Ileẹjọ kan lorileede Turkey ti ni ki wọn fi gbajugbaja akọroyin Sedef Kabas si ahamọ lori ẹsun pe o bu aarẹ ilẹ naa. Lọjọ Abamẹta ni wọn mu ni Istanbul ti adajọ si paṣẹ pe ki wọn fi si ahamọ ṣaaju igbẹjọ rẹ. Wọn fẹsunkan pe o fi owe tabuku aarẹ lori eto kan lori afẹfẹ nileeṣẹ amounmaworan ti o niṣe pẹlu ẹgbẹ alatako. Arabinrin yi sọ pe oun ko jẹbi ẹsunti wọn fi kan an. Ẹwọn ọdun kan si mẹrin lo le ṣe ti  ileẹjọ ba da lẹbi ẹsun yi. Ki ni owe to pa yi gaan an Gbogbo wa naa la mọ pe owe lẹṣin ọrọ, ọrọ si ni ẹṣin  owe.Ọpọ igba lawọn sọrọsọrọ a maa fi owe kin ọrọ lẹyin. Bo ṣe ri ni liki bẹẹ naa lo ri i gbanja lorileede Turkey. Owe ti wọn sọ pe o pa ati ọrọ to fi gbe lẹyin ni pe''Nilẹ wa Turkey, owe kan wa to sọ pe ori ade a maa gbọn si ni.Ṣugbọn a ri pe ọrọ yi ko ri bẹ'' ''Bi maalu ba wọ inu aafin eyi ko ni ko di ọba.Kaka bẹẹ, aafin a maa di ile ta ti n sin ẹran ni'' O pada tun fi ọrọ yi soju opo rẹ ni Twitter. Agbẹnusọ aarẹ Erdogan, Fahrettin Altun ṣapejuwe ọrọ rẹ gẹgẹ bi eleyi ti ko bojumu. Loju opo rẹ ni Twitter o sọ pe ''Niṣe ni akọroyin kan n bu aarẹ wa loju opo tẹlifisan ti wọn ko ni iṣẹ mii ju ki wọn maa se itankalẹ ọrọ inunibini'' Ninu ọrọ rẹ to kọ ni ile ẹjọ, arabinrin Kabas sọ pe kii se erongba oun lati tabuku aarẹ. Olootu ileeṣẹ iroyin Tele1 channelMerdan Yanardag ti bẹnu atẹ lu bi wọn ṣe mu arabinrin Kabas ''Bi wọn ṣe sọ si ahamọ ni ago meji ooru nitori owe ko ba oju  mu rara.Ọna ati fi gaga di akọrọyin ati awujọ lẹnu leleyi jẹ'' Ọdun mọkanla ni Ogbẹni Erdogan lo nipo olootu ijọba ko to di aarẹ lọdun 2014 Iṣọwọ bo ṣe n pa awọn alatako lẹnu mọ  n kọ awọn eeyan lagbaye lominu eleyi to mi ki ọrọ ma gunrege laarin Turkey ati  ajọ EU. Ọkẹ aimọye eeyan ni wọn ti fẹsun kan pe wọn bu aarẹ  lati igba to ti de ori alefaa. Lọdun 2020 iwadii to le ni ẹgbẹrun mọkanlelọgbọn to ni ṣe pẹlu ẹsun yi ni wọn dawọ le gẹgẹ bi ileeṣẹ iroyin Reuters ṣe jabọ.
Twitter ban: Ó ti pé ọgọ́rùn ún ọjọ́ tí ìjọba ti f'òfin de Twitter,O ti pe ọgọrun ọjọ bayii ti ijọba orilẹede Naijiria to fi ofin de oju opo ikansira ẹni Twitter. Amọ awọn ọmọ Naijiria si ti n sọ aidunnu wọn lori bi igbesẹ ijọba orilẹede yii. Ọjọ kẹrin oṣu kẹfa ọdun 2021 yii ni ijọba Aarẹ Muhammadu Buhari kede ifofinde lilo Twitter ni Naijiria. Lati igba naa ni ijọ ti n gbero lati ri pe awọn ileeṣẹ oju opo ayelujara fi orukọ silẹ lorilẹede Naijiria ki wọn to lanfaani lati maa ṣiṣẹ. Koda, ọpọ awọn ileeṣẹ iroyin ni lati yọ oju opo Twitter wọn kuro ki wọn maa ba ri ibinu ijọba. Wọnyii ni nkan mẹfa tawọn eeyan ti padanu lẹyin ti ijọba f'ofin de Twitter 1. Ifọrọjomintoro ọrọ Lara nkan tawọn eeyan padanu nipa Twitter ni ifọrọjomitoro ọrọ ayelujara. Nigba kugba ti iṣẹlẹ kan ba ti ṣẹlẹ lawọn maa n bẹrẹ si fọrọ jomitoro ọrọ lori rẹ. Awọn kan le gba ọrọ kan bi ẹni n gba igba ọti fun ọpọlọpọ wakati titi ti yoo fi rẹ wọn. 2. Ipolowo ọja ara ẹni Ọpọ ọmọ Naijiria lo maa n ṣe ipolowo ọja tabi iṣẹ ti wọn n ṣe loju opo Twitter. Ọpọ eeyan lo n ṣe kata kara loju opo Twitter lai tiẹ ri ẹni ti wọn n ba duna dura. Iru awọn eeyan bayii ti padanu iru anfaani yii ti wọn n ri jẹ lori opo Twitter. 3. Mimọ nipa ọrọ to n lọ kaakiri agbaye Ọkan lara nkan tawọn eeyan tun padanu nipa aini anfani lati lo Twitter fun bi ọgọrun ọjọ bayii ni mimọ ohun to n lọ lọwọ lagbaaye. Nibi kibi ni iṣẹlẹ kan tabi omiran ti le maa ṣẹlẹ lagbaaye, lori Twitter lawọn eeyan ti maa n kọkọ gbọ nipa rẹ. Ileeṣẹ aladani atawọn ileeṣẹ ijọba gan an maa n lo Twitter lati kede igbesẹ wọn fun araye. 4. Fifi ara ẹni ṣe yẹyẹ Ohun miran tawọn eeyan tun padanu lati igba ti wọn ko ti ri Twitter lo mọ ni fifi awọn eeyan ṣe yẹyẹ. Ka ni pe ijọba ko tii fofin de oju opo Twitter ni Naijiria lasiko ti Tega ati Boma fi kuro nile Ẹlẹgbọn Agba, BBNaija ni, yẹyẹ ko pọju lori Twitter. Wọn a maa fi ẹlọmiran ṣe yẹyẹ debi pe o maa ni lati sa kuro lori ẹrọ Twitter. 5.  Ofofo Nkan mii tawọn eeyan tun padanu nipa airi Twitter lo ni ofofo ṣiṣe. Gbogbo awọn iṣẹlẹ to n ṣẹlẹ bi ọrọ gbajugbaja oṣere Odunlade Adekola to binu sọrọ pe oun kii beere fun ibalopọ ki oun to lo obin ninu ere. Ori Twitter ni ọrọ naa ko ba lagbara julọ ka ni pe ijọba ko ti fofin de Twitter ni. 6. Ibadọrẹ pọ Ohun miran tawọn eeyan ti padanu nipa airi Twitter lo ni ibadọrẹ pọ awọn eeyan. Ọpọ eeyan lo ni oriṣiiriṣii ọrẹ loju opo Twitter. Koda, pupọ ninu awọn ọrẹ yii lawọn eeyan kii lanfaani lati ri soju bayii. Idi niyii ti ọpọ fi n ke si ijọba lati gbẹsẹ kuro lori Twitter kawọn eeyan le ni anfani lati maa lo Twitter bi ti tatẹyin wa.
"Twitter ban, NBC, media agencies: Ẹ̀yin iléesẹ́ ìròyìn gbogbo ní Nàìjíríà, Ẹ dẹ́kun líló 'Twitter' bí bẹ́ẹ̀ kọ́...- NBC,Leyin ikede ti ijọba Naijiria ti fopin sin lilo ọna ibaraẹnisọrọ 'Twitter', ajọ to n mojuto ọrọ awọn ileesẹ iroyin gbogbo ni Naijiria, National Broadcasting Commission (NBC) ti fi asẹ mii sita. Ajọ NBC kede pe lati asiko yii lọ gbogbo ile isẹ iroyin ni Naijiria bii, Redio, Amohunmaworan ati bẹẹ bẹẹ lọ gbọdọ fopin si lilo 'Twitter'bayii. Ojogbọn Armstrong Idachaba lo fi atẹjade naa sita pe ijọba koro oju si bi awọn ileesẹ iroyin kan ni Naijiria si se n lo 'Twitter'titi di asiko yii. Idachaba ni: "" Lataari asẹ ijọba Naijiria, a gba imọran pe ki awọn ileese iroyin ni Naijiria dẹkun lilo 'Twitter'ati lilo o gẹgẹ bii UGC ti wọn fi n yẹ iroyin wọn wo. Abala 2 (1) ninu iwe ofin NBC sọ pe NBC ni agbara lati rii daju pe gbogbo ileesẹ iroyin mu asẹ ijọba se nigba gbogbo ni eyi to maa mu adinku ba iwa ibajẹ ni awujọ wa"". Bakan naa lo menuba abala 5, 6, ati 3 iwe alakalẹ naa to sọ pe ileese iroyin gbọdọ sọra fun lilo ohun eelo iroyin to le fa iyapa, ija tabi asọ ni awujọ. Eyi ja si pe ko bojumu to ki ileese iroyin ni Naijiria maa lo ""Twitter' lẹyin ti ijọba ti fofin de wọn."
Coronavirus updates: Wo àwọn oníròyìn méje tó kú láàrin ọjọ́ méje ní Nàìjíríà,Lootọ ni pe alagbra naa a maa subu, awọn oniroyin lo ṣikeji lẹyin awọn dokita ti wọn si n lewaju lasiko ajakalẹ aarun Covid -19 yii. Sugbọn o seni laanu pe ọwọja iku ja meje oniroyin Naijiia gba laarin ọjọ meje. Lati ọjọ meje sẹyin, oniroyin ati akọroyin meje lo ti ku iku Coronavirus ati iku ti ku nise pẹlu aarun naa. Awọn to ku naa ni in: Nkirukah Udoh Awọn iṣẹlẹ to n ja kiri awọn ile iṣẹ iroyin yii ko yọ ile iṣẹ oroyin AIT silẹ bi wọn ṣe padanu akọroyin to tun jẹ gbanumọ akaroyin lori mohunmaworn ile iṣẹ naa. Nkirukan kun nile iwosan aladani kan lẹyin iṣẹ abẹ kan to gbodi O ti fi igbakan jẹ akọroyin ẹka ilera ati idajọ. Awọn akọroyin lorilede Naijira n koju oniruuru ipenija gẹgẹ ọkan lara awọn to n lewaju lati koju aarun coronavirus ti wọn si n ṣiṣẹ ni yara ikoroyin jọ lojoojumọ. Daniel Foster Dan Foster , Gbajugba sọrọsọrọ lori redio ti gbogbo eeyan mọ si Big Dawg  lokiki rẹ kan pe o ku lọjọ kejidinlogun osu yii pe o ti gbkruje lọwọ ẹbọra. Oniruuru iroyin lo tẹyin rẹ jade ti a ko si ri aridaju iru iku to paa, bi awọn kan se ni aarun coronavirus  lo paa, ni awọn miran ni o ti ni arun ẹjẹ riru lo sokun fa rẹ. Sugbọn iyawo oloogbe naa Lovina salaye fun ile isẹ iroyin Channels pe lọjọru pe  ti se ayewo aarun covid -19 ti esi ayẹwo naa si jade lọjọru sugbọn ọsan ọjọ naa lo dagbere f'aye. Hugo Ifeanyi Odiogor Lana ode yii niti Odiogor to jẹ ọga agba oniroyin ati alaga nile iṣẹ iroyin Vanguard tẹlẹ ri. Gẹgẹ bi ẹbi se sọ, Odiogor kulẹyin ọpọlọpọ ọjọ to ti n ṣaisan eyi to si ti mu rinrin ajo lọ si orilede India. Ooloogbe naa se papoda ni lọsan ana, ọjọ satide ogunjọ, oṣu kẹfa ọdun yii. Xiavier Ndayongmong Ko tan sibẹ o, akọroyin nipa iwa ọdaran nile ise iroyin Daily Independent naa dagbere faye lọjọ jimọ, ọjọ kọkandinlogun, oṣu yii. Aaro ọjọ Jimọ ni wọ sare gbe lọ si ile iwosan kan ni ipinlẹ Ogun ti wọ si daa duro nibẹ, sugbọn ki ilẹ ọjọ naa to su, ọgbẹni Xiavier ti dagbere f'aye. Gbogbo ẹgb.e awọn akoroyin to niṣe pẹlu ọdaran (CRAN) lo n selede lẹyin akẹgb. Wọn to lọ Naomi Uzor Naomi Uzor to jẹ akọroyin nipa ọrọ aje nile iṣẹ Vanguard. Naomi ku laarin osẹ to kọja pẹlu. Aramide Praise  Oikelome Aramide Praise ku lana, Ogunjọ  ọsu kẹfa  bakan naa. Saaju ninu oṣu kẹrin ọdun yii lo n rọ awọ ololufẹ rẹ lju opo iroyin rẹ pe o ti se diẹ ti oun  kọ nkan si oju opo naa nitori pe oun padanu aburo ti wọn bi le oun sọwọ aarun coronavirus. Kos i ẹni ti ọrọ naa ye boya iku coronavirus lo pa Aramide naa abi bẹẹ kọ. Praise ni oludasilẹ Girls Arise Initiative. Ọpọ awọn oloufe Aramide lo ti n selede lẹyin rẹ loju opo facebook. Azeez ozi Sanni Iku kan ilẹkun de ile iṣẹ iroyin The Nation pẹlu nigba to wọbẹ lọ mu ayaworan wọn lọ Azeez Sanni Sanni ku lọjọ aje nilu Ibadan. O ni gba ami ẹyẹ  NMMA ni ọdun 2008, 2009, 2010 ati ami ẹyẹ Dame ni  lọdun 2009.
"NUJ ìpínlẹ Oyo bà àwọn ọmọ ẹgbẹ́ tó lọ ìpàdé tí Femi Fani Kayode pè ní Ibadan wí,Ẹgbẹ awọn akọroyin Naijiria, ẹka ipinlẹ Oyo ti pe awọn ọmọ ẹgbẹ to lọ sibi ipade ti Femi Fani Kayọde pe ni ilu Ibadan lati wa wi tẹnuwọn niwaju igbimọ to n ba ni wi ninu ẹgbẹ naa. Iwaju igbimọ olubaniwi yii ni awọn ọmọ ẹgbẹ naa ti ni anfani lati wa sọ iha ti wọn lori ohun to ṣẹlẹ. Alaga ẹgbẹ naa, Ogbeni Ademola Babalola ṣapejuwe iṣẹlẹ naa pe ko dara to. Saaju ni wọn ti ni pe ki gbogbo ọmọ ẹgbẹ ma lọ sibi ipade naa ti Femi Fani Kayode pe latari bo ṣe ṣe si akọroyin Daily Trust ni ipinlẹCross River. Ademola ni o yanilẹnu pe lẹyin aṣẹ ẹgbẹ yii ni awọn akọroyin miran gbẹyin lọ sibi ipade Femi Fani Kayode naa. Ki lo ti ṣẹlẹ sẹyin? Minisita fun ọrọ irinna ọkọ ofurufu tẹlẹri ni Naijiria, Femi Fani-Kayode ti ni oun yoo gbe ileeṣẹ Iroyin Daily Trust lọ si ileẹjọ nitori wọn ba orukọ oun jẹ ninu iroyin ti wọn gbe jade. Ija to waye laarin Femi Fani-Kayode ati ileeṣẹ iroyin Daily Trust ko ṣẹyin bi Fani-Kayode ṣe sọ ọrọ odi si akọroyin wọn lasiko ti Fani-Kayode n ba awọn akọroyin sọrọ ni Calabar, ni ipinlẹ Cross River. Lasiko ti Fani Kayode n ba awọn akọroyin naa sọrọ lori iṣẹ ti gomina ipinlẹ Cross River n ṣe ni akọroyin naa bere lọwọ Fani Kayode wi pe tani o ran an niṣe to n ṣe. Ibeere yii mu ki Fani Kayode gbana jẹ, to si bẹrẹ si ni sọrọ kubakungbe si akọroyin ileeṣẹ Daily Trust to bere ibeere naa lọwọ rẹ. Lẹyin iṣẹlẹ yii ni ileeṣẹ iroyin Daily Trust gbe iroyin kan jade ti wọn pe akọle rẹ ni ""FFK, The Drug Addled Thug In Designer Wears"" lati jẹ ki awọn eniyan mọ iru eniyan ti Femi Fani Kayode jẹ. Amọ, Femi Fani Kayode lasiko to n fesi si atẹjade naa sọ wi pe iroyin naa tabuku oun, to si ba oun lorukọ jẹ. Agbẹjọro fun Fani-Kayode kesi ileeṣẹ iroyin naa lati gbẹsẹle iroyin naa laarin ọjọ mẹ̀rinla,, ki wọn si san owo gba ma binu biliọnu mẹfa naira. Agbẹjọrọ naa ni ti ileeṣẹ iroyin Daily Trust ko ba ṣe ifẹ awọn, awọn yoo gbe wọn lọ si ileẹjọ. Laipẹ yii ni Femi Fani Kayode tọrọ aforijin lọwọ akọroyin ileeṣẹ Daily Trust ti o sọrọ kubakugbe si naa. Ki lo ti ṣẹlẹ sẹyin lori ọrọ yii: Awọn akọroyin ni ipinlẹ Ọyọ naa ti kọ ipakọ si ipade awọn akọroyin ti minisita tẹlẹ lorilẹ-ede Naijiria, Fẹmi Fani Kayọde nilu Ibadan. Awọn to ṣe eto ipade oniroyin naa ti kọkọ rii daju pe iwọnba aṣayan awọn akọroyin ni wọn pe, wọn si fi kun un pe iwọnba awọn ti wọn fi iwe pe nikan lo yọju nibẹ. Lẹyin o rẹyin, atawọn ti wọn fi iwe pe, atawọn ti wọn ko fi iwe pe lo kọ lati yọju sibi ipade naa. Alaga NUJ ni ipinlẹ Oyo, Demola Babalola naa fidi ẹ mulẹ pe awọn pinnu lati ma bu ọla fun iwe ipe ti FFK ti kọkọ fi ranṣẹ si ẹgbẹ wọn Eyi ko ṣẹyin bi awọn alaṣẹ ẹgbẹ akọroyin ti ṣe paṣẹ fawọn akọroyin pe ko si ẹnikẹni ninu wọn to gbọdọ de ibi idibo naa. Igbesẹ yii n waye loriọrọ kobakungbe ti Fani Kayọde sọ si akọroyin ileeṣẹ iroyin Daily Trust ni ilu Calabar, ni ipinlẹ Cross Rivers. Ṣaaju igbesẹ yii naa ni ẹgbẹ akọroyin ni ipinlẹ Akwa Ibom naa ti gbe igbesẹ yii. Akọroyin iwe iroyin Daily Trust, Eyo Charles, ti Femi Fani-Kayode, sọ ọrọ kobakungbe si sọ pe oun ti dariji i. Eyo sọ eyi ninu ọrọ kan to ba BBC sọ pe ni kete ti iṣẹlẹ naa waye ni oun ti gba fun Ọlọrun. Ọjọ Iṣẹgun ni iṣẹlẹ naa waye nibi ipade oniroyin kan ti Fani-Kayode, ti n ba awọn akọroyin sọrọ nilu Calabar, lori irinke-rindo rẹ ni awọn ipinlẹ to wa ni Gusu-Gusu Naijiria. Lasiko ipade naa ni Ọgbẹni Eyo Charles ti beere lọwọ minisita tẹlẹ ri ọhun pe ""ta alo n gbọ bukaata irinkiri rẹ"". Ibeere naa bi Fani-Kayode ninu, eyi to mu ko pe akọroyin naa ni ""ọdẹ''. To si sọ fun un pe ko ye e beere iru nkan bẹ ẹ mọ. ""Tẹ ẹ ba gbagbe, mo sọ ninu fidio to lọ kaakiri ayelujara pe, Olori Alufaa, ati Biṣọpu ni mi ninu ijọ Brotherhood of the Cross and Star , nitori naa ni mo ṣe fa gbogbo nkan le Ọlọrun lọwọ."" Ọgbẹni Eyo ṣalaye pe kii ṣe nitori ibeere to bi Fani-Kayode ninu ni oun ṣe bẹbẹ. O ni ""Mo sọ pe ki o ma binu nitori bi awọn akẹẹgbẹ mi kan ti a jọ wa nibi ipade oniroyin naa ṣe n ba mi wi loju ẹsẹ pe n ko ba ma ti beere ibeere naa. Eyi mu ki ara mi gbọn jinnijinni, ti mi o si mọ nkan ti mo n ṣe mọ. Mi o reti iru ọrọ lile to jade lẹnu minisita , pẹlu nkan ti awọn akẹẹgbẹ mi sọ. ""Gbogbo ẹ ba mi ni ojiji, eyi si mu ki n ro pe  ọrọ abuku ni mo sọ ni, lo jẹ ki n bẹ ẹ pe ko ma binu. Ọgbẹni Eyo sọ pe Minisita ti kọkọ sọ pe oun ti lọ si ipinlẹ bi mẹfa tẹlẹ, lati wo awọn iṣẹ akanṣe ti awọn gomina naa n se. Eyi lo si mu ki oun beere pe ta a lo n gbọ bukaata irinajo naa. Mo ni  ""Sir, botilẹ jẹ pe ẹ ko sọ fun wa ẹni to n gbọ bukaata yin, ko jẹ ki n pari ibeere mi, to fi han mi pọnkan."" Minisita Naijiria nigba kan ri, Femi Fani-Kayode ni oun ko ọrọ pe akọroyin Daily Trust jẹ. O ni lẹyin ijiroro pẹlu awọn olugbani nimọran oun, oun ti ko gbogob ọrọ ti oun sọ si akọroyin naa nilu Calabar jẹ. ""Mo ni ọpọ awọn ọrẹ to pọ ninu iṣẹ iroyin, ti mo si ti ṣẹ wọn nipa ihuwasi mi nipa lilo awọn ọrọ ti ko ṣe e gbọ seti naa. ""Mi o ni ṣe ohunkohun ti yoo pa oniroyin lara, nitori pe mo ti ja fun awọn oniroyin ni ọpọ igba. ""Mo ni igbagbọ pe, eyi yoo rọ ọpọ to ti n binu nitori nkan to ṣẹlẹ naa, lọkan. "" Mo ti fi ṣe afisẹyin, ti eegun n fi aṣọ, mo si ti tẹsiwaju."" Ni bayii ti Fani-Kayode ti sọ pe oun ko ọrọ ti oun sọ si akọroyin naa jẹ, Eyo sọ pe bo tilẹ jẹ pe ko ti i pe oun gan-an lati tọrọ aforiji, ""nitori pe emi lo sọ ọrọ kọrọ si, ṣugbọn nitori ipo mi gẹgẹ bi biṣọpu, mo ti dariji."" ""Mo reti pe ko bẹ mi, nitori pe mi o sọ ọrọ kọrọ si, ibeere naa jẹ dandan. Mo n ṣe iṣẹ mi gẹgẹ bi akọroyin ni. Akọroyin naa sọ fun BBC Yoruba pe ibéèrè òun ko ju pe gbogbo irinajo to n rin lọ si iha Guusu, taa gan lo n ṣe onigbọwọ rẹ tabi gbowoo lẹ. Ẹwẹ, Fani Kayode ni kii ṣe ibeere rara lo bi oun bi kii ṣe ọrọ lasan to si jẹ eebu. ""To ba si wa sọ iru ọ̀rọ̀ eebu yii niwaju aarẹ Trump tabi OBJ, mo mọ iru esi ti wọn yoo fun un"". Kayode ni oun o kabamọ rara pe oun da akọroyin naa lohun bi oun ṣe sọrọ. O ni arakunrin naa ni ki oun ma binu lasiko ipade oniroyin ọhun o si tun fi ọrọ ẹbẹ rẹ ranṣẹ lẹyin ipade kan naa mo si ti gba ẹbẹ rẹ pẹlu ọkan kan a si ti n ba igbesi aye lọ pada. Fani Kayode ni ifura pe awọn ọlọtẹ ọta oun ninu oṣelu lo lee ṣe agbatẹru iru ibeere yii ti wn si fẹ lo arakunrin naa lati doju ti oun ati lati ba daadaa oun jẹ. Ṣugbọn o ni ""wọn ri gba ju oun ti wọn gbe wa lọ"". O ni ""mo tun un sọ pe ọrọ eebu gbaa ni eleyii, mi o si le gba iru ẹ latọdọ ẹda kankan taa bi ninu obinrin"". Akọroyin ileeṣẹ iroyin Daily Trust Eyo Charles ti ba BBC Yoruba  sọrọ lori ohun to waye laarin rẹ pẹlu Minisita Naijiria tẹlẹ, Femi Fani Kayode. Ko ṣẹyin fọnran fidio ti Fani Kayode ti n bu pe ko yẹ ki o beere ibere agọ lọwọ ohun ṣe lawọn eeyan  bẹnu atẹ lu Fani Kayode pe ko yẹ ko bu akọroyin naa to bẹ. Ninu ọrọ ti Eyo Charles sọ, o ni  ohun kan ṣoṣo ti oun kabamọ ni pe oun tọrọ aforiji lọwọ rẹ lori gbolohun ti oun lo. ''Mo bere lọwọ Minisita tẹlẹri ọhun pe ta ni ni to san owo abẹwo rẹ si awn ipinlẹ ti o n ṣe abẹwo si kaakiri Naijiria.Iyẹn awọn ipinlẹ meje to ni oun lọ'' Ibeere mi ko ju bayi lọ ti Minisita si gbanajẹ to bẹrẹ si ni mu mi bu. Ipade awọn akọroyin to waye ni nkan bi ago mẹwa owuro lỌjọbọ ni ile itura Gomina Ben Ayade ni Cross River ni iṣẹlẹ naa ti waye. Akọroyin naa sọ pe Fani Kayode mu ileri rẹ ṣẹ ti o si pe awọn ọga ohun nileeṣẹ iroyin rẹ. O ni lẹyin toun ṣalaye ohun to ṣẹlẹ fun ọga oun, wọn ni ki oun ma foya ti wọn ko si kọkọ gbe iroyin iṣẹlẹ naa sita. Charles sọ pe lẹyin ti ariwo pọ loju opo ayelujara awọn olootu iwe iroyin naa ṣẹṣẹ wa kọ iroyin nipa iṣẹlẹ naa ṣugbọn wọn ko ni i ki Fani Kayode tọrọ aforinjin lọdọ akọroyin wọn."
"Information blackout: Àwọn aṣòfin yọwọ́ nínú àbádòfin tí yóò fòfin de àwọn akọ̀ròyìn lẹ́yìn ìfẹ̀hónúhàn àwọn ilésẹẹ́ ìròyìn,Lẹyin ọjọ  méji ti awọn oniwe iroyin Naijiria ṣe ifẹhonuhan lori abadofin ti wọn ni yoo fofin de awọn akọroyin ni Naijiria, awọn aṣofin ti yọwọ lori abadofin naa. Igbesẹ yii ko ṣẹyin ifẹhonuhan ti awọn ileeṣẹ iroyin kan ṣe kaakiri Naijiria, paapaa niwaju awọn iwe iroyin to lamilaaka Mi ò lè fọwọ́ sí àbádòfin kankan tí yóò fòfin de iṣẹ́ akọ̀ròyìn- Femi Gbajabiamila Awọn oniwe iroyin naa sọ pe ifẹhonuhan wọn da lori igbesẹ lati ma jẹ ki ijọba maa fofin de awọn lọna ti ko tọ, eyii ti ko ni jẹ ki wọn le ṣiṣẹ wọn bo ti tọ ati bo ṣe yẹ. Ọjọ Aje, ọjọ kejila, oṣu Keje ọdun yii ni awọn iwe iroyin naa bẹrẹ si ni ṣe ifẹhonuhan ọhun niwaju awọn iroyin wọn pẹlu akọle ""Information Blackout."" Wọn n sọ pe abadofin naa kii ṣe ọna lati fofin de awọn akọroyin nikan, ṣugbọn o tun jẹ ọna lati maa ṣakoso irufẹ iroyin ti awọn eeyan yoo maa ni anfani lati gbọ. Lara awọn iwe iroyin to kopa ninu ifẹhonuhan ọhun ni Punch, Vanguard ati Guardian wa. Ki lo ti ṣẹlẹ sẹyin? Agbẹnusọ ile igbimọ aṣoju-ṣofin, Femi Gbajabiamila ti sọ pe oun ko ni lọwọ si abadofin kan to n gbero lati fofin de awọn akọroyin lẹnu iṣẹ wọn. Gbajabiamila sọ pe irufẹ abadofin bẹẹ ko le di ofin labẹ iṣakoso oun ninu ile naa. Ṣaaju ni ẹgbẹ awọn to ni iwe iroyin, NPAN, ẹgbẹ awọn ọga agba nidii iṣẹ iroyin, NGE to fi mọ ẹgbẹ awọn akọroyin ti kọkọ ṣe ifẹhonuhan. Won ṣe e niwaju awọn iwe iroyin kan lodi si abadofin kan ti yoo maa ṣakoso iṣẹ wọn, eyii to kede owo itanra nnkan bii miliọnu marun un naira fun awọn to ba tapa si ofin naa. Lara awọn iwe iroyin ni Najiiria to lamilaaka to kopa ninu ifẹhonuhan naa niwaju iwe iroyin wọn ni Punch, Vanguard ati Guardian wa. Gẹgẹ bi ohun ti gbajabiamila sọ, awọn yoo ṣe atunṣe awọn abala to n da wahala silẹ ninu abadofin naa, tabi ki wọn yọ abala naa kuro patapata. Gbajabiamila lo fi ọrọ naa lede lasiko to n sọrọ nibi ayẹyẹ kan niluu Abuja. O ni oun ti ba ẹni to ṣagbatẹru abadofin naa sọrọ, ati pe oun ti ni ki wọn fi ẹda rẹ ṣọwọ si oun fun ayẹwo. Agbẹnusọ ile naa ni ""Emi ko ni wa lara awọn eeyan ti yo ṣofin ti yoo fofi de awọn akọroyin."" O ni ko yẹ ko si abadofin kankan ti yoo wa siwaju ile, eyii ti afojusun rẹ yoo jẹ lati tẹ ẹtọ awọn akọroyin loju mọlẹ lẹnu iṣẹ wọn. Gbajabiamila pari ọrọ rẹ pe iyatọ wa laarin abadofin ti yoo fofin de awọn akọroyin ati eyii ti yoo maa ṣakoso iṣẹ wọn. Lẹyin naa lo ni ""Emi gẹgẹ bii agbẹnusọ ile ko ni gbe ofin kankan kalẹ ti yoo fofin de awọn akọroyin. Ki lo ti ṣẹlẹ? Awọn ọmọ Naijiria ṣadeedee ji lọjọ kejila oṣu keje ọdun 2021 ri akori iroyin kan naa lori awọn iwe iroyin. Ki kuku ṣe aṣiṣe, ohun ti ajọ to n ri si ọrọ iwe iroyin ni Naijiria, Press Organisation [NPO] ti pinnu lati ṣe ni. Ajọ NPO pe e ni ''Information Blackout'' ti o tumọ si ''aisi iroyin'' lati tako ohun ti wọn sọ pe ijọba n gbero lati ominira ati sọrọ awọn akọroyin ti ijọba fẹ tẹ mẹrẹ. Awọn gbajugbaja iwe iroyin bii Punch, Vanguard ati Guardian lo kọ ninu iwe iroyin pe ohun ti ijọba fẹ ṣe niyii pẹlu atunṣe ofin NPC ati NBC ni lati tẹ ẹtọ awọn akọroyin. Ẹgbẹ awọn to ni iwe iroyin, NPAN sọ pe ohun ti ijọba fẹ ṣe pẹlu atunṣe ofin yii lati maa fun awọn akọroyin ni faini N.25m nigba tawọn ileeṣẹ iroyin yoo maa san san faini N5m. NPAN ni awọn akoroyin tiẹ le ri ẹwọn bi ọdun mẹta he. Ẹgbẹ NPAN ni ifẹhonuhan awọn ileeṣẹ iwe iroyin yoo tẹsiwaju lọjọ kẹtala oṣu keje. Ẹgbẹ naa ni lọjọ kẹrinla oṣu keje lawọn iwe iroyin yoo ṣalaye ni kikun idi ti wọn fi tako atunṣe ofin NPC ati NBC naa. Igbimọ NPO ni ijọba fẹ maa ṣe itọpinpin ohun  tawọn iwe iroyin n gbe sita ni wọn fi fẹ ṣe atunṣe ofin to wa nilẹ ọhun."
Nigeria Twitter ban: Iléesẹ́ Twitter ti ń bá ìjọba Nàìjíríà sọ̀rọ̀ papọ̀- Alhaji Lai Mohammed,Iléesẹ Twitter ti setán láti bá ìjọba Nàijíríà sọrọ papọ- Lai Mohammed  Alhaji Ali Mohammed to je minsita fun ifitonileti ati asa ni Naijiria ni pe ileesẹ Twitter ti ijọba Naijiria fofin de lọjọ Eti ti setan lati ba ijọba sọ asọepọ. Lai Mohammed sọrọ yii fawọn akọroyin nile ijọba lẹyin ti wọn pari ipade igbimọ amusẹse ijọba apapọ. O ni ileeseẹ lọjọru oni ni ileesẹ Twitter ti kan si ijọba Naijiria lati jọ sọrọ papọ lori ifofin de tijọba se. Lai Mohammed ni ijọba fofin de Twitter nitori idunkooko mọ ni awọn bii IPOB, Kanu Nnamdi ati ipa ti Twitter ko ninu iwọde #EndSARS. Lai Mohammed tun ni lati isinyii yatọ si Twitter, awọn ileese ọrọ ayelujara bii Facebook, Instagram ma nilo lati forukọ silẹ ni Naijria bayii. Lai Mohammed ni ominira lati sọrọ yii wa ni Naijiria nipa se lilo nkan mii yato si Twitter.
Ìjọba fòfin de TikTok, Telegram àti 1XBet,Ijọba orilẹẹede Somalia ti fofin de ikanni ayelujara TikTok, Telegram ati ikanni tẹtẹ tita 1Xbet lorilẹede naa. Minisita eto ibaraẹnisọrọ lorilẹede naa, Jama Hasan Khalif, kede rẹ ninu atẹjade kan. Jama Hasan Khalif pa a laṣẹ ninu atẹjade naa pe ki  “awọn ileeṣẹ ikansiraẹni lati fofin de awọn oju opo naa, eyi ti awọn agbesumọmi atawọn ẹgbẹ buburu mii n lo lati pin awọn aworan ti ko ṣe e wo, to fi mọ iroyin ẹlẹjẹ kiri.” Ṣaaju aṣẹ yii ni ẹgbẹ agbesumọmi al Shabaab ti kọkọ maa n pin awọn ohun ti wọn n ṣe loju TikTok. Igbesẹ yii lo n waye lẹyin ti Aarẹ Hassan Sheikh Mohamud kede pe ijọba oun yoo bẹrẹ akọlu si al Shabaab lọna ati yanju ẹgbẹ naa laarin oṣu marun un si asiko yii. Ajọṣepọ to dan mọran lo wa laarin al Shabaab ati ẹgbẹ alakatakiti ẹsin al Qaeda. Ileeṣe iroyin Reuters jabọ pe TikTok, Telegram ati 1Xbet ko tii sọ ohunkohun lori aṣẹ tuntun ọhun. Ọjọ kẹrinlelogun, oṣe Kẹjọ, ọdun 2024 yi ni ijọba Somalia fun awọn ileeṣẹ ikansiraẹni lati fofin de awọn oju opo mẹtẹta naa lorilẹ-de ọhun. Ẹwẹ, yatọ si Somalia, lara awọn orilẹ-ede mii to ti fofin de Tiktok ni Afganistan, Armania, Bangladesh, Iran, Jordan atawọn orilẹ-ede mii.
"Ìjọba Amẹ́ríkà yarí fáwọn akọ̀ròyìn tó ń jí nǹkan nínú bàálù ààrẹ,Wọn ti kilọ fawọn akọroyin lati jawo ninu jiji awọn nkan to wa ninu baalu Aarẹ America, Joe Biden. Nigba ti wọn ka awọn nkan to yẹ ki o wa ninu baalu naa lẹyin abẹwo aarẹ si apa ila oorun ilẹ naa ni oṣu Keji ọdun yi, ni wọn ri pe pupọ awọn nkan to wa ni aaye awọn akọroyin lo ti poora. Awọn nkan bi aṣọ ọrun irọri, ife imumi ati awo tanganran oni goolu leti, wa lara awọn nkan ti wọn fura si pe o di awati ninu baalu naa. Ẹgbẹ awọn akọroyin to n tẹle aarẹ kaakiri ti kilọ pe eewọ ni lati maa mu awọn nkan wọnyii. Loṣu to kọja, ẹgbẹ naa kọ iwe imeeli sawọn akọroyin pe iru iwa bayi a maa tabuku awọn akroyin to n tẹle aarẹ kaakiri ati pe iru iwa bayi gbọdọ wa sopin. Loore koore, wọn a maa fun awọn akọroyin ni awọn nkan ẹbun amurele bi ṣokoleeti ti wọn fi ami idanimọ aarẹ si lara. Amọ iwa ki awọn eeyan maa mu nkan ninu baalu aarẹ lalae gba iyọnda ko ṣeṣẹ maa waye gẹgẹ biiroyin kan ṣe wi. Misha Komadovsky, to jẹ́ akọ̀royin fun ileeṣẹ iroyin Voice of America, ti ṣe akojọpọ awọn nkan pẹpẹpẹ lati inu baalu aarẹ lẹyin bi ọdun meloo kan to n ba aarẹ ṣiṣẹ. ""Mi o ṣe nkankan ti ko bojumu pẹlu bi mo ṣe ko awọn nkan pẹ pẹ pẹ yii jọ’’ Alaye ree to ṣe fun ileeṣẹ iroyin BBC, bo ti ṣe mu ikeemu kan lọwọ ti o ni ami idanimọ aarẹ lara. O ni ‘’mo gbagbe lati sọ ikeemu yi nu lẹyin ti mo lo tan’’ Lara awọn nkan to tun wa ni ọwọ Ọgbẹni Komadovsky ni paali suuti sokoleeti M&Ms ti aarẹ buwọlu. Baalu Air Force One yi ti ileeṣẹ aarẹ juwe gẹgẹ bi ọfisi aarẹ lori ofurufu tobi to iwọn ẹsẹ bata ẹgbẹrun mẹrin to si ni aaye onipele mẹta. Lara awọn nkan aramọnda ti wọn ṣe leto sinu baalu naa ni aaye aarẹ, aaye itọju fawọn oṣiṣẹ ilera, aaye ipade ati aaye ijoko jẹun. Wọn tun fi aaye ipeelo ounjẹ to le bọ eeyan ọgọrun kan lẹẹkan naa ati aaye ọtọ ti wọn la kalẹ fawọn akọroyin,alejo pataki,ẹṣọ alaabo ati awọn oṣiṣẹ aarẹ. Pẹlu gbogbo awọn irinṣẹ to so mọ baalu yi, wọn a maa ṣapejuwe rẹ gẹgẹ bi baalu ologun to le farada ikọlu to ba koju rẹ loju ofurufu. Bakan naa ni baalu yi kapa lati gba epo sara loju ofurufu eyi to mu ki o le fo fun aimọye wakati, paapa ti iṣẹlẹ pajawiri ba waye. Baalu naa tun ni ẹrọ ibaraẹnisọrọ to fi mọ ẹrọ foonu marundinlaadọrin ati ẹrọ kọmputa loriṣiriṣi. Iwaju baalu naa ni aarẹ a maa joko si, ti aaye ijoko awọn akọroyin si wa lapa ẹyin ninu baalu yi."
Akọ̀ròyìn wọ gàù fún sísọ̀rọ̀ àlùfàǹsá sí ààrẹ,Ilumọọka akọroyin kan lorilẹede Tunisia ti wọ gbaga awọn agbofinro fun sisọrọ alufansa si aarẹ orilẹede naa. Adajọ kan paṣẹ ki wọn gbe Zied el-Heni lọ si atimọle ṣaaju igba ti igbẹjọ rẹ yoo fi bẹrẹ ni pẹrẹu. Bi o ba jẹbi ẹsun ti wọn fi kan an, Zied le fi ẹwọn ọdun marun un jura. Awọn ajafẹtọ lorilẹede Tunisia ti n kọminu lori ipo ilera akọroyin naa nitori irpyin sọ pe o ti fi igbakan ri ni arun rọparọsẹ lawn ọdun diẹ sẹyin. Ko din ni awọn eekan lagbo oṣelu, eto idajọ, iroyin ati ọrọ aje ti awọn adajọ ti bẹrẹ igbẹjọ tabi ṣe idaj wọn fun titako Aarẹ Said. Awọn ẹgbẹ alatako ti koro oju si awọn igbesẹ naa gẹgẹbi eyi to lọwọ kan oṣelu ninu.
"Lai Mohammed: Mi ò mọ ohunkóhun nípa àbádòfin ọ̀rọ̀ ìkórìíra,Minisita eto ibanisọrọ ati iroyin lorilẹede Naijiria Lai Mohammed ti sọ pe oun ko mọ ohunkohun nipa abadofin ọrọ ikorira. Lai sọ ọrọ naa nibi ifọrọwerọ kan lori eto ""Conflict Zone"" pẹlu ileeṣẹ DW News to waye ni ilu London. Nigba to n dahun awọn ibeere nipa abadofin to ni ṣe pẹlu titẹ oju ẹtọ awọn ọmọ Naijiria mọlẹ lati sọrọ lori itakun agabye, o ni oun ko mọ nnkan kan nipa abadofin naa. Lai tẹsiwaju pe, ko si abadofin kankan nile igbimọ aṣofin Naijiria to ni ṣe pẹlu ọrọ ikorira tabi ṣiṣamojuto oju opo ayelujara. O sọ pe orilẹ-ede Naijiria ko fun awọn oniroyin lọrun lati sọrọ bo ṣe wuwọn ati pe, ijọba to wa lode ko tẹ oju ẹtọ awọn ara ilu mọlẹ. O ni ""Mo ti jẹ Ministia fun nnkan bi ọdun marun un bayii, mi o tii ri eto kan ti ijọba yii ṣe to jẹ lati fi ẹtọ ara ilu dun wọn."" Minisita naa sọ pe ijọba Buhari ko ni ohunkohuin lati fi pamọ, ati pe ijọba naa n dari ilu gẹgẹ bi ofin ṣe gbe kalẹ. O tẹsiwaju pe irọ nla ni pe ijọba ko fọwọsowopọ pẹlu awọn ajọ ajafẹni ni Naijira ati kaaakiri agbaye. Ṣaaju ni ọgbẹni lai ti sọ fun awọn oniroyin pe ijọba yoo maa ṣamojuto oju opo ikansiraẹni lori itakun agbaye. Lẹyin ti fidio ifọrọwerọ naa jade tan ni ọpọ awọn ọmọ Naijiria bẹrẹ si n fi eroungba wọn lede loju opo Twitter."
"Sunday Igboho ò lẹ́bi, ìjọba ló làbùkù lórí wàhálà Fulani darandaran- Oba Olugbọn,Ìjọba ló ni àbùkù àìbìkítà lórí ọ̀rọ̀ Sunday Igboho- Oba Olugbọn ti Orile-Igbọn Emi ko sọ pe ki eeyan maa da ofin ṣe ṣugbọn ko si igba ti onikaluku ko ni dide fun eto aabo ara rẹ- Olugbọn Se ẹ ranti Oba alade ilẹ Yoruba to pari ede aiyede to ṣẹlẹ larin Sunday Ighoho ati Ooni ti Ile Ife laipẹ? BBC Yoruba ti ṣabewo si aafin Olugbọn ti Orile Igbon ni Ogbomoso ni ipinlẹ Oyo ni guusu iwọ oorun Naijiria. Oba Francis Olusola-Alao to je igbakeji alaga awọn lọbalọba ni ipinlẹ Oyo ba BBC Yoruba sọrọ ilẹ kun. Kabiesi sọrọ pupọ lori ọrọ ajijangbara iran Yoruba ni, Oloye Sunday Adeyemo ti ọpọ n pe ni Sunday Igboho. Oba Francis ni ijọba Naijiria ti kuna ni ojuṣe wọn lati daabo bo awọn eeyan ti wọn n dari lasiko yi. O ni: Bẹẹ, ti ẹnikan ba n ro pe ohun ti Sunday Igboho n ṣe ko dara to, ki lo de ti ẹyin naa ko kuku lọ ṣe bi akọni. Oba Francis Olusola-Alao salaye pe ofin ijọba fi aye gba "" Self Help"" ati "" Self Defence"" ni eyi to n jẹ ki eeyan gbeja ara rẹ tabi eeyan rẹ bi Sunday Igboho se n se lọwọ yii. Kabiesi ni aibikita fun ara ilu lo n yọ ijọba lẹnu kii ṣe Sunday Igboho ni iṣọro wọn. Koda, Oba ni lọjọ kan, akololo yoo pada pe baba lori eto aabo iran yoruba laipẹ. O parọwa fun ijọba apapọ ati ipinlẹ lati tete wa  nkan se soro eto aabo lasiko yii. Oba Olugbon ti Orile Igbon ni a ṣi maa ri ọgọrun un akọni ti yoo dide bi Sunday Igboho laipẹ ti nkan ba n tẹsiwaju bayii Kabiesi mẹnuba ipa to ko lati pari ede aiyede to waye laarin Sunday Ighoho ati Ooni ti Ile Ife seyin. Koda, o gobriyin fun Sunday Ighoho pe ọmọ to gbọran ni to si bọwọ to yẹ fun ori ade. Oba Francis Olusola Alao ni Ooni ti Ile Ife, Oba Adeye Ogunwusi olowo ori Olori Naomi Silekun ola naa si jẹ baba to ni ifẹ ọmọ pupọ."
Paa Kwesi Asare láti Ghana ni akọ̀ròyìn tó gba àmì ẹ̀yẹ BBC News Komla Dumor Award ti ọdún 2023,Agbohunsafẹfẹ lori ẹrọ amohunmaworan ni Ghana, Paa Kwesi Asare ti gba ami ẹyẹ BBC News Komla Dumor Award, ti ọdun 2023. Asare to jẹ ẹni ọdun mẹrindinlogoji ni ẹni kẹjọ ti yoo gba ami ẹyẹ naa. Paa Kwesi Asare ni adari ẹka royin eto ọrọ aje nileeṣẹ iroyin TV3, nibi to ti wa fun ọdun meje. Ami ẹyẹ BBC News Komla Dumor Award wa fun iranti akọroyin BBC, Komla Dumor to dede ṣalaisi ni ẹni ọdun mọkanlelogoji lọdun 2014. O ṣiṣẹ takunktakun lai se imẹlẹ nigba aye rẹ lati rii pe iroyin to munadoko nipa ilẹ Afrika jade si gbogbo aye. Awọn adajọ naa ti wọn fun ni ami ẹyẹ naa ni Asare jẹ onimọ ẹkunrẹrẹ nipa iṣẹ akọroyin to si n ṣalaye awọn ọrọ to le kọkọ ni ọna to rọrun fun awọn araalu lati ni oye rẹ. Ninu ọrọ rẹ, Asare ni idunnu ati ayọ lo jẹ fun oun bi oun ṣe gba ami ẹyẹ naa, ti oun yoo si sa ipa oun lati ri pe ami ẹyẹ naa mu igbega ba iṣẹ ti oun yan laayo naa. Arakunrin naa ni yoo lo Osu mẹta ni olu ileeṣẹ BBC to wa ni ilu London nni ẹka amohunmaworan, redio ati lori ẹrọ ayelujara. Bakan naa ni yoo ma gbe eto ẹkọ lọwọ awọn akọroyin to datọ ni ileeṣẹ BBC , ti wọn yoo si maa tọ si ọna. Gẹgẹ bi ẹni to gba ami ẹyẹ yii, yoo lọ si orilẹede kan ni ilẹ Afrika lati ṣe kọ iroyin nipa wọn, eleyii ti wọn yoo fi si ori ẹrọ ayelujara BBC fun igbohunsafẹfẹ. ‘’Inu mi dun lati gba ami ẹyẹ BBC News Komla Dumor Award.’’ Ko si akọroyin ti ko fẹ lati gba iru ami ẹyẹ yii, Komla ni iwalaye rẹ jẹ akọroyin ti gbogbo aye fẹran ti ẹmi naa si fẹran gẹgẹ bi awokọṣe mi. Awọn miran to ti gba ami ẹyẹ naa ri ni Dingindaba Jonah Buyoya, Victoria Rubadiri, Solomon Serwanjja, Waihiga Mwaura, Amina Yuguda, Didi Akinyelure and Nancy Kacungira.
Christmas: Ìdí rè é tí Gómìnà Sanwo-Olu ṣe buwọ́lùú kí wọn tú ẹléwòn sílẹ,Gomina Babajide Sanwo Olu ti buwọlu iwe ofin meji eleyi to faṣẹ si itusilẹ awọn ẹlẹwọn mẹfa ati iyipada idajọ iku si ẹwọn gbere fawọn mẹta miran. Sanwo- Olu sọ pe igbesẹ yi jẹ ọna kan gboogi lati fi ẹmi imoore han lasiko ọdun Keresimesi. Lasiko to n kopa nibi ijọsin Keresimesi ni ṣọọsi Cathedral Church of Christ, ni Marina nilu Eko lo ti lede ọrọ yii. Agbẹnusọ rẹ, Gboyega Akọsile naa fidi ọrọ yi mulẹ fun BBC ninu ifọrọwanilẹnuwo pẹlu rẹ. Akọṣile ni: ''Ohun to yẹ gẹgẹ bi orile-ede ni ki a fi ẹmi imoore han ki a si woye nkan to ṣẹlẹ kọja ninu ọdun yi. O ni ki a si wo ọna taa fi ṣatunṣe ki a ba le jẹ ọmọ orile-ede to dara ju ti tẹlẹ lọ'' Akọsile sọ pe Gomina Sanwo- Olu ti tẹlẹ ohun ti ofin gbaa laaye lati ṣe ati pe ọwọ awọn to n dari eto idajọ nipinlẹ Eko ni itẹsiwajuọrọ naa kan tofi de ori adari awọn ẹlẹwọn naa. Ninu awọn ẹlẹwọn to gba idande lati ri Bestman Dennar; Wasiu Jimoh; Augustine Opara; Folakemi Osin; Rebecca Danladi ati Njoku Ogechi. Lara awọn ti wọn yi idajọ iku pada si ti ẹwọn gbere fun ni Muhammed Abdulkadir; Moses Akpan ati Sunday Okondo.
"Kakwenza Rukirabashaija: Òǹkọ̀wé tó dèrò àtìmọ́lé nítorí ó bú Ààrẹ lórí Twitter gba ìtúsílẹ̀,Onkọwe kan ti wọn fi si atimọle lori ẹsun pe o bu Aarẹ orilẹ-ede Uganda ti gba ominira bayii. Ominira yii lo n waye lẹyin ti wọn tun fi ṣikun ofin muu botilẹ jẹ pe ile ẹjọ kan ti kọkọ dajọ pe ki wọn jọwọ rẹ. Agbẹjọro rẹ sọ fun awọn akọroyin pe awọn ọmọ ogun lo lọ ja onkọwe ọhun, Kakwenza Rukirabashaija, si ẹnu ọna ile rẹ to wa ni iha ila oorun Uganda. Iyawo rẹ si ti fidi iroyin naa mulẹ. Agbẹjọro rẹ ni ara okunrin naa ko ya, ati pe o ti lọ sile iwosan fun itọju to peye. Wọn fẹsun kan onkọwe naa, to ti gba oniruru ami ẹyẹ, pe o sọrọ kobakungbe si Aarẹ Yoweri Museveni, ati ọmọ rẹ, ọgagun Lt Gen Muhoozi Kainerugaba, loju opo Twitter. Ṣaaju ni ile ẹjọ kan ti kọkọ gba beeli rẹ niluu Kampala, amọ wọn tun fi panpẹ ofin mu lai nidi kan pato. Agbẹjọro rẹ sọ pe awọn kan ti ko wọ aṣọ agbofinro ni wọn ji gbe ninu ẹwọn to wa lọ si ibi kan ti ẹnikẹni ko mọ nipa rẹ. Onkọwe naa gba ami ẹyẹ fun iwe kan to kọ nipa iwa ajẹbanu lorilẹ-ede rẹ lọdun 2020, eyii to pe ni ""The Greedy Barbarian."" Bakan naa lo tun gba ami ẹyẹ ""PEN Pinter Prize"" lọdun 2021, gẹgẹ bii ọkan lara awọn onkọwe to gboju-gboya julọ lagbaye."
Press freedom: Ohun tó ń fa ojúkòkòrò fún àwọn akọ̀ròyìn nìyìí,Agba ọjẹ akọroyin ni Emmanuel Malagu jẹ, bẹẹ naa si ni, o ti foju wina ọpọlọpọ iriri ti ko ṣee ro tan. Ninu ojo, ninu ẹrun, iṣẹ́ iṣẹ́ ni, bẹẹ ni tawọn oniroyin n ri paapaa ju lọ ni akoko yii to jẹ wi pe laarin iṣẹju aaya ni awọn eniyan fi n ka iroyin bayii. Lati ọdun 1980 ti Malagu Emmanuel ti bẹrẹ iṣẹ oniroyin, o ni ọ̀rọ̀ pọ ninu iwe kọbọ lo ṣe tẹnu bọ ọ̀rọ̀ pẹlu BBC Yoruba.
BBC Ethiopia, Tigray: Wọ́n ti tú akọ̀ròyìn BBC, Girmay Gebru sílẹ̀ kúrò látìmọ́lé ní Tigray,Wọn ti fi akọroyin BBC ti awọn ọmọ ogun to wa ni agbegbe Tigray, lorilẹ-ede Ethiopia fi si ahamọ tẹlẹ silẹ. Wọn tu Girmay Gebru silẹ bayii. Wọn mu u ni ọjọ Aje ti wọn si mu Girmay lọ si ipagọ awọn ọmọ ogun ki wọn to gbe e lọ si agọ ọlọpaa abẹle lọjọ Iṣẹgun. Ni agọ ọlọpaa yii si lo sun si di ọjọ keji rẹ. BBC ti bẹrẹ igbesẹ iwadii ohun to ṣokunfa atimọle yii ati abajade rẹ nilana ofin. Bawo lo ṣe kọkọ ṣẹlẹ ṣaaju? Iléeṣẹ́ ọmọ ogun ti fi akọ̀ròyìn BBC kan sí àtìmọ́lẹ́ Awọn ọmọ ogun to wa ni agbegbe Tigray, lorilẹ-ede Ethiopia ti fi akọroyin BBC kan si ahamọ. Wọn ti akọroyin naa, Girmay Gebru, to n ṣiṣẹ fun BBC News Tiggrinya mọle pẹlu awọn eeyan mẹrin miran ni Makelle. Awọn ti ọrọ naa ṣoju wọn sọ fun BBC pe, awọn ọmọ ogun ọhun fi ṣikun ofin mu awọn eeyan marun un kan, ti wọn si wa wọn lọ ni u ọkọ kan. Bo tilẹ jẹ pe a ko le sọ eredi ti wọn fi ti awọn eeyan naa mọle, iroyin to tẹ wa lọwọ ni pe awọn ọmọ ogun naa ti gbe akọrọyin BBC ti mọle. Lati oṣu kọkanla ọdun 2020 ni agbegbe Tigray yii ti wa ni iṣakoso ileeṣẹ ọmọ ogun Ethiopia lẹyin ti olori ijọba Abiy Ahmed kede pe awọn ti gba agbegbe naa pada lọwọ awọn ẹgbẹ alatako, Tigray People's Liberation Front, TPLFG. Rogbodiyan to waye nibẹ lagbara sii lẹyin ti TPLF gba iṣakoso awọn agbegbe kan ti ileeṣẹ ọmọ ogun n ṣakoso rẹ ṣaaju. Ọpọ ẹmi lo ti ba iṣẹlẹ naa lọ, ti ẹgbẹgbẹrun eeyan si ti di alairilegbe. Atimọle akọroyin BBC yii lo n waye lẹyin ti awọn ologun naa ti kọkọ ti awọn eeyan meji to n ṣiṣẹ fun ileeṣẹ iroyin Agence France-Presse, AFP, ati Financial Times mọle.
Banji Akitoye: 'Yoruba Nation' nìkan ni 'Only Solution' lásìkò yíì, A kò kórira ẹ̀yà tó kù,Iran Yoruba lo ni iwa omoluwabi ati ọpọlọ pipe- Ojogbon Banji Akitoye. Olori Ilana Omo Oodua to n ja fun ominira iran Yoruba kuro labẹ orilẹ-ede Naijiria gbalejo BBC Yoruba. Ojogbon Banji Akitoye sọrọ pupọ lori idi mẹrin ti iran Yoruba se gbọdọ kuro labẹ isejoba Naijiria lapapọ. Kini Olori Ilana Oodua tun sọ? Ojọgbon Banji Akitoye ni pe abuja kan ko si lorun ọpẹ ju pe ki iran Yoruba da duro lọ. Baba agba to n sakoso Ilana Omo Oodua menuba bi awọn ọmọ Yoruba se n lu aluyo nilẹ okeere nitori pe ọlọpọlọ pipe to ni iwa omoluwabi ni wọn jẹ. Wo ọ̀rọ̀ Ojọ́gbon akitoye lori ohun to kan fun Sunday Igboho? Baba ni pe o to gẹ, iran Yoruba setan lati da duro laibẹru. O ki awọn akọni iran Yoruba laya pe ki wọn ma ṣojo nitori pe àlá Oduduwa Nation yoo wa si imuṣẹ. Bakan naa ni Ọjọgbọn Akitoye pe ki awon eeyan Yoruba fi ọkan bale lori Oloye Sunday Igboho. O ni pe laipẹ ni Sunday Igboho yoo pada wa sile ni Ibadan ni Naijiria. O ni pe ki wọn maa reti Igboho Ooṣa laipe laijinna nitori pe ko sewu.
1999 Constitution case: Adájọ́ sún ìgbẹ́jọ́ ẹjọ́ INEC àti Ilana Oodua ni Ado Ekiti lórí ìwé òfin Nàìjíríà 1999 síwájú,Lẹ́yìn o reyin ni ile ẹjọ giga ni Ado Ekiti ni Adajọ ti sun ẹjọ naa siwaju. Saaju ni Ilana ọmọ Oodua to n ja fun ominira iran Yoruba kuro ni Naijiria ti gbe ajọ eleto idibo Ńaijiria, INEC lọ sile ẹjọ. Igbejo naa waye lori koko pe ki eto idibo ma se waye ni ipinlẹ Ekiti laisi atunse si iwe ofin Naijiria ti ọdun 199 ti a n lo lọwọ ti wọn ni o kun fun kò tọ́.A kọ̀ láti yí ọkàn wà padà lórí ìpinnu Yorùbá Nation- Ilana Omo Oodua Kini abajade nile ẹjọ́? Lẹyin atotonu iko mejeeji ni Adajọ sọrọsoke. Adajọ Agba Babs Kuewunmi ti ile ẹjọ giga ti ijọba apapọ to wa ni ilu Ado Ekiti ti sun ẹjọ naa siwaju Ejo naa ti ẹgbẹ Ọmọ Ilana Oodua gbe lo ile-ejo siwaju di ọjọ kọkanla oṣu karun-un, lori pe ko ní sí ibo gomina ni ipinle Ekiti, Osun ati lọdun 2023, Lai sí iwe ofin tuntun àti atunto orilẹ-ede Naijiria. Awọn Ẹgbẹ ilana ọmọ Oodua ni wọn gbé agbefoba agba ati àjọ INEC lo sí ilè ejo lori eto idibo to n bo l'ekiti. Kini o tun ṣẹlẹ nile ẹjọ? Awọn oludahun ninu ẹjọ naa, agbẹjọro agba fun agbefoba agba ati ajọ eleto idibo orilẹ-ede ni kò sí ni kootu fún ẹjo naa. Agbẹjọro fún àwọn olugbejo ilana ọmọ Oodua, agbẹjọro Tolu Babayemi sọ pé àwọn mu iwe ipejo lọ fún àjọ INEC ati Agbefoba àgbà (Anthony General). Sugbon awon o mo idi ti won ko sí ilè ẹjọ loni, ti ọ sí tun sọ pe awọn yo tun lọ fún wọn ní ìwé miran lati fi ran won leti. Adajọ Agba Babs Kuewunmi ti ile ẹjọ giga ti ijọba apapọ to wa ni ilu Ado Ekiti ti sun ẹjọ náà siwaju sí ọjọ kọkanla oṣu karun-un. Kini o ti kọkọ ṣẹlẹ? Ìgbẹ́jọ́ Ilànà Ọmọ oodua àti Náìjíríà ti bẹ̀rẹ̀ nílé ẹjọ́ ní Ekiti Ẹgbẹ Ilana Omo Oodua, ni pe ko ní sí ibo lọdun 2023, Lai sí iwe ofin tuntun àti atunto orilẹ-ede Naijiria ti wọn sì ti gbé àjọ INEC lo sí ilè ejo. Àwọn aṣáájú ẹgbẹ Ilana Omo Oodua ti gbe INEC wa sí ile ejo ìjọba àpapọ̀ ti o wá ni ilu Ado-Ekiti lati da wọn lowo duro lati ma se ètò idibo gomina ni ipinle Ekiti ati Osun. Ẹgbẹ Ilana Ọmọ Oodua ni eto idibo lati beere lọwọ awọn ọmọ Naijiria Iori bo ya won sì fẹ tẹsiwaju gẹgẹ bí orilẹ-ede kan gbọdọ wáyé ṣáájú ibo ọdún 2023. Opolopo igba ni ẹgbẹ ọmọ Ilana Oodua pé iwe òfin ọdun 1999 ni jìbìtì, pé láìsí ìwé òfin tuntun, Yorùbá ń lọ. Ẹgbẹ naa ni ohun ko ni fi iwa-ipa da awọn Olùdìbò duro, sugbon oun yoo lo agbara ti ofin ati awọn kootu, ni ibamu pẹlu ipinnu ati eto imulo ti a mọ daradara. Gbogbo bi o ba se lo ni ile ẹjọ apapo ni Ado-Ekiti ni ikanni BBC news Yoruba o ma mu wa sí etí igbó ati ojú iworan yin.
Students Kidnap Coverage: Akòrọ̀yìn Nàìjíríà korò ojú sí ìròyìn òkèèrè lórí ìjínigbé akẹ́kọ̀ọ́bìnrin,Awọn àgba bọ, wọn ni ọrọ okeere, ti ko ba le kan, a si din kan. Ohun lo difa fun akọroyin ati onkọwe ọmọ Naijiria, Adaobi Tricia Nwaubani, to be ẹnu atẹ lu agbekalẹ iroyin awọn ileeṣẹ iroyin ilẹ okeere, lori awọn iṣẹlẹ ijinigbe awọn akẹkọọbinrin nile iwe wọn lorilẹ ede Naijiria. O ni asọdun awọn ileeṣẹ iroyin pọ bẹrẹ lati iṣẹlẹ ijinigbe awọn akẹkọọbinrin ile iwe Chibok lọdun 2014, to fi de bi iṣẹlẹ ile iwe Kankara ni Katsina. O ni bi awọn akọroyin ti dẹnu bo ọrọ awọn akẹkọọbinrin to le lugba ti wọn jigbe ni Chibok nipinlẹ Bornu, ṣugbọn awọn nnkan to t'ẹyin rẹ jáde ko dara. Ṣaaju iṣẹlẹ Chibok, ẹkọọkan lawọn ọmọ Naijiria maa n ri adarí Boko Haram, Abubakar Shekau yala lori ayelujara tabi ẹrọ amohunmaworan. Shekau bẹrẹ si ni kọ awọn eeyan lominu lẹyin to dunkoko iku mọ aarẹ Naijiria nigba naa, Goodluck Jonathan, ati aarẹ Amẹrika igba naa, Barack Obama. Ṣugbọn lẹyin iṣẹlẹ Chibok, awọn ileeṣẹ iroyin ilẹ okeere bẹrẹ sí ni gbe ohun gbogbo ti Shekau ba ti sọ. Shekau naa bẹrẹ si ni fun wọn ni oriṣiiriṣii fidio awọn akẹkọọbinrin ti wọn jigbe to si eleri lati ta wọn. Awọn ti wọn jigbe ti ṣalaye pe niṣe lawọn ajinigbe maa n dunnu nigba kuu gba tawọn ileeṣẹ iroyin ba n sọ nípa ìṣẹlẹ náà. Ọpọ iroyin tawọn kan n gbe kiri lori iṣẹlẹ Chibok gan an kii ṣe otitọ. Bo tilẹ jẹ pe awọn ileeṣẹ iroyin ilẹ okeere ri iṣẹlẹ ijinigbe ileewe Chibok bi ikọlu eto ẹkọ ọmọbinrin ni Naijiria, ṣugbọn ọrọ ko ri bẹẹ. Lara awọn to jajabọ lọwọ awọn ajinigbe Boko Haram sọ pe ohun tawọn janduku to yabo ileewe awọn fẹ jale lasan an ni. Bi Boko Haram ṣe bẹrẹ si ni so ado oloro mọ awọn ọmọdebinrin lara lẹyin iṣẹlẹ Chibok fihan pe wọn ṣe bẹẹ k'awọn akọroyin tun le maa sọ nipa wọn ni. Oríṣìíríṣìí ọmọ Naijiria lo ti bọwọ s'ọwọ awọn ajinigbe ti wọn si ti san owo lati gba ominira, amọ kii ṣe bi ti ọdunrun  ùn awọn ọdunkunrin akẹkọọ ile iwe girama ilu Kankara ni Katsina nipari ọdun 2020. Ṣugbọn awọn ileeṣẹ iroyin ilẹ okeere so iṣẹlẹ naa pọ mọ iṣẹlẹ ijinigbe awọn akẹkọọbinrin Chibok to ti ṣẹlẹ bi ọdun mẹfa sẹyin. Lakotan, onkọwe yii ni bi awọn ileeṣẹ iroyin ilẹ okeere yìí ti n ṣe agbekalẹ iroyin lori awọn janduku ajinigbe ati Boko Haram ṣe pataki. Bakanna lo sọ pe ijọba gbọdọ wa nnkan ṣe sọ̀rọ̀ eto abo to mẹhẹ ni Naijiria ki wọn si ṣe iranti awọn ti wọn ti ṣeku pa.
World Press Freedom Day: Ọ̀pọ̀ ìgbà ni àwọn jàǹdùkú ká mi mọ́lé nítórí ìròyìn tí mo kà,Oniroyin ni Folake Otuyelu jẹ, ni orilẹ-ede Naijiria. Gẹgẹ bi ọpọ akọroyin kaakiri agbaye, Folake ti dojukọ ipenija oriṣiriṣi lẹnu iṣẹ rẹ. Idunkooko mọ ni lati ọdọ awọn oloṣelu, agba ilu, tabi janduku naa ko gbẹyin ninu awọn ipenija naa, paapa to ba ka iroyin ti iru awọn eniyan bẹ ẹ gba pe o tako wọn tabi tabuku wọn. Ẹ gbọ iriri rẹ ni ẹkunrẹrẹ ninu fidio yii.
Channels TV: Ilé iṣẹ́ amóhùnmáwòrán Channels ti sọ̀rọ̀ lórí ìròyìn tó ní DSS ti gbé òṣìṣẹ́ wọn,Iroyin to lu ayelujara pe ni irọlẹ Ọjọbọ ni pe ajọ ọtẹlẹmuyẹ DSS ti gbe awọn oṣiṣẹ ile iṣẹ amohunmaworan Channels TV to n tukọ eto Sunrise Daily. Iroyin naa sọ pe igbesẹ yii ko ṣẹyin ifọrọwerọ pẹlu gomina ipinlẹ Benue, Samuel Ortom eleyii to bẹnu atẹ lu ijọba Aarẹ Muhammadu Buhari papaa julọ lori eto abo to mẹhẹ. Ile iṣẹ amohunmaworan Channels TV ti sọ pe iroyin ofege lasan ni. Wọn ni ko si oṣiṣẹ Channels ti ajọ DSS gbe ṣugbọn ajọ to n ṣakoso igbohun safẹfẹ lori radio ati ẹrọ amohunmaworan, NBC ranṣẹ pe awọn to n tukọ eto Sunrise Daily lati ṣe ipade pọ. Ṣugbọn awọn oṣiṣẹ naa si pada si ẹnu iṣẹ wọn lẹyin ipade pẹlu ajọ NBC niluu Abuja. Ẹwẹ, ajọ DSS naa ṣalaye ni Ọjọbọ pe ko si ohun to jọ pe ajọ naa mu awọn oṣiṣẹ Channels TV meji. Ninu atẹjade ti agbẹnusọ DSS, Peter Afunaya fi sita, o ṣalaye ajọ naa ti gbọ iroyin to n tan kalẹ lori ayelujara pe awọn ti mu oṣiṣẹ Channels Tv meji. ''Irọ funfun balau ni eleyii, o ṣi le ṣi awọn eeyan lọna. Ẹyin ti ẹ n gbe iroyin ayederu kaakiri, ẹ jawọ lapọn ti ko yọ,'' Afunanya lo sọ bẹẹ.
"Boko Haram Insurgency: Ẹ̀yin oníròyìn ẹ rọra máa pariwo ẹ̀kúnrẹ́rẹ́ nípa àwọn adigunjalè, ẹ ń kóbá iṣẹ́ agbófinró - Àjọ NBC,Ajọ to n ri si igbohunsafẹfẹ ni Naijiria ti paa laṣẹ fun awọn ileeṣẹ mohunmaworan ati rẹdio lati ma maa tu gbogbo ẹkunrẹrẹ nipa awọn adigunjale atawọn ajinigbe sita mọ ninu iroyin wọn. Aṣẹ naa sọ wipe ki wọn ye maa pariwo ninu atupalẹ awọn iwe iroyin ti wọn ba n ṣe nipa iṣẹ ibi awọn agbesunmọmi. Eyi ti wọn ni o ti di aṣa awọn tẹlifisan ati rẹdio laraarọ ṣaaju akọja eto wourọ wọn. Ninu lẹta ti wọn kọ jade ọhun eyi ti oludari ẹka imojuto wọn, Francisa Aiyetan buwọlu lorukọ oludari agba ajọ NBC, Balarabe Ilelah, o ka pe: ""Ọpọlọpọ akọle awọn iwe iroyin olojoojumọ lo kun fun awọn ọrọ aabo. Bo tilẹ jẹ pe mimu iroyin ọrọ aabo wa si eti igbọ awọn ọmọ Naijiria, wọn ni lati ko ara wọn nijanu tori ọpọ ẹkunrẹrẹ ti wọn n fi sita lee ni ipa buruku lori akitiyan awọn oṣiṣẹ eleto aabo to jẹ pe iṣẹ tiwọn gan ni lati mojuto ọrọ aabo"". Ajọ naa wa rọ awọn oniṣẹ iroyin lati pawọpọ pẹlu ijọba lati koju ipenija aabo tonipa: ""Ki wọn ma maa fọn gbogbo iṣẹ awọn agbesunmọmi, adunkoko mọni, ajinigbe atawọn adigunjale agbebọn ati bẹẹ bẹẹ lọ sita. ""Ki wọn maa gba awọn alejo tabi alalaye lori eto wọn nimọran lati ma jẹ ki ọkan awọn araalu kun fun ibeere ipinya lọna ati ṣalaye ohun ti wọn ba n gbe yẹwo"". Ajọ naa tun ran awọn oniroyin leti pe ki wọn maa tẹle alakalẹ ofin NBC to sọ pe: ""Oniroyin ko gbudọ gbe ohun to lee tu ilu ka jade lori afẹfẹ tabi to lee dẹru ba awọn araalu tabi fa ipinya"". ""Ninu ṣiṣe iroyin to lọ mọ aawọ, oniroyin yoo ṣiṣẹ gẹgẹ bii olulaja nipa gbigbọ tihin ati tọhun yekeyeke lai fi sibikan"". O ti le lọdun mẹwaa ti Naijiria ti n ba ipenija aabo yi paapaa lapa Iwọ Oorun -Ariwa ti Iwọ Oorun Afirika. Ọpọ igba ni ijọba apapọ ti ni awọn ti bori ikọ Boko Haram amọ sibẹ sibẹ, ipaniyan, ijinigbe ati igbesunmọmi ko dopin. Ni ida keji naa, asiko aarẹ Muhammadu Buhari nipasẹ agbẹnusọ iṣejọba yii, Minisita Lai Muhammed laipẹ yii ti gbiyanju lati fi oniruuru ọna dari iṣẹ awọn oniroyin nipa bi wọn ṣe ni ki ile aṣofin ṣe atunṣe awọn ofin to ba iroyin wi eyi ti awọn ti ọrọ kan naa lẹka iroyin si yari patapata eleyii to gbode kan ti wọn pe ni ""information blackout"". Eyi tun waye laipẹ ti ijọba kede gbigbẹsẹle lilo oju opo Twitter fun ọrọ kikọ tabi wiwa iroyin lorilẹede Naijiria."
Ṣé lóòtọ́ ni òṣèré tíátà Tunbosun Odunsi ń bèrè ìrànlọ́wọ́ lórí ayélujára?,Agba oṣere tiata Yoruba, Olatubosun Odunsi ti sọ pe oun ko fi igba kankan tọrọ owo tabi iranlọwọ lọwọ awọn ololufẹ oun lori ayelujara. Ọrọ yii lo  jade lẹyin ti fidio kan, nibi to ti n bẹbẹ fun iranlọwọ ti gba igboro kan. Odunsi ti wa sọ pe ẹnikan lo mọọmọ lo fidio naa lati tabuku orukọ oun. Agba oṣere ọhun, to gbajumọ fun bo ṣe maa sunkun ninu ere ṣalaye pe awọn kan to ṣe ifọwọwerọ fun oun nibi ti wọn ti n ya fiimi lo mọọmọ lo abala kan ninu ifọwọwerọ naa lati jẹ ki awọn araalu gbagbọ pe oun n tọrọ owo. Odunsi fi kun pe inu oun ko dun si fidio ibi ti oun ti n bere iranlọwọ naa, bẹẹ lawọn ọmọ oun koro oju si fidio ọuhn. O ni “Mo wa ni Idiroko nibi ti a ti n ya fiiimu, nibẹ lawọn kan  bii mẹrin si marun un ti wa ṣe ifọwerọ fun mi, wọn si ni ki n ṣalaye bi mo ṣe maa n ṣe ninu fiimu. “Ọpọlọpọ ohun to ba mi sọ pọ gan ni, amọ ohun ti mo maa ri ni pe ohun ti wọn gbe jade ni ibi ti mo ti n sọ pe ẹṣaanu mi o, ẹ fun mi lowo.” Oṣere naa ni gbogbo awọn ọmọ oun lo n pe oun lori aago lori fidio naa nitori pe oun ko ṣaisan ti yoo mu ki oun maa tọrọ owo lori ayelujara. “Mi o ṣaisan, emi ree, ara mi da. “O ni oun fẹ ki wọn ranmilọwọ, kii wa ṣe ki n ma sunkun ki awọn le ranmilọwọ.” “Bi mo ṣe wa yii, mi o ṣaisan, ki awọn eeyan ma ri mi gẹgẹ bii onibara o, agba oṣere ni mi.” O pari ọrọ rẹ pe ifọwerọ lasan ni oun ṣe amọ ẹni to ṣe ifọrọwerọ naa mọọmọ abala kan nibẹ ti oun ti n sunkun lati ba orukọ oun jẹ, eyii ti ko yẹ ko ri bẹẹ.
Kọ́lá Oyewọ tú pẹrẹpẹẹrẹ ọ̀rọ̀ nípa àìsàn tó fẹ́ẹ́ gba ẹ̀mí rẹ̀,Gbajugbaja agba oṣere tiata nni, Alagba Kọla Oyewọ ti sọ pe kani kii ṣe ifẹ Ọlọrun ni, oun ko ba ti dẹni akọlẹbo tipẹ lori aisan nla to sọ pe o ku diẹ ko ran oun lọ sọrun aremabọ. Kọla Oyewọ lo tu aṣiri nla yii lasiko ti gbajumọ oṣerekunrin nni, Kunle Afọd lọ ṣabẹwo si nile rẹ to wa niluu Ile-Ifẹ, ipinlẹ Ọṣun. Agba oṣere naa sọ pe aisan kan ti wọn n pe ni ‘Prostate Enlargement’ lo kọlu oun, to si ku diẹ ko gba ẹmi oun, ṣugbọn to ni ọpẹlọpẹ Ọlọrun. Kunle Afọd ni oun ko tete mọ pe Baba naa wa lori idubulẹ aisan, to si ni idi niyẹn toun ko fi yọju si. O sọ pe igba toun yoo fi gbọ, iroyin ayọ pe ara rẹ ti pada ya lo tẹ oun lọwọ. Ninu ọrọ rẹ, o ni “Bọda Peter Fatomilọla lo mu wa lọ si ile Bọda Kọla Oyewọ nigba to jẹ pe adugbo kan naa ni wọn jọ n gbe. Igba ti a de ile wọn, mo ni lati pe e gẹgẹ bi orukọ ti a ma fi n pe wọn ‘Labaluyẹgẹ’. “Inu wa dun lati ri wọn, bẹẹ ni inu awọn naa dun lati ri wa nigba ti a debẹ. Ṣugbọn nigba ti a bẹrẹ ọrọ, a ko mọ pe bo ṣe ri niyẹn.” Alagba Kọla Oyewọ to ti kopa ninu ọpọlọpọ iṣẹ tiata ṣalaye ohun ti oju rẹ ri, to si nigba ti aisan naa de ipele kan, oun gba kamu. “Aisan kekere kọ lo ṣe mi o, o pọ, ṣugbọn Ọlọrun ti gbakoso bayii. Aisan ti wọn n pe ni ‘Enlarge Prostate’ ni mo ni, mo si le ka eeyan mẹfa ti mo mọ, ti awọn naa ni aisan yii. “Ṣe ẹ kuku mọ pe mi o figba turaka, mi o si fi ọrọ ara mi ṣere, afigba to di inu oṣu keje, ọdun 2019. O ti maa n ṣe mi tipẹ to jẹ pe mi o maa n ṣoro fun mi lati tọ. “Igba miran wa to jẹ pe ti mo ba fẹẹ tọ, to jẹ pe to ba ku diẹ ki n wọ baluwẹ, maa ti tọ sara. “Mo ọ si ọsibitu lori ẹ, nigba to ya wọn tọwọ bọ inu mi, wọn wa jẹ ki n mọ pe ile itọ mi lo ti fẹẹ di pa. Wọn pe kini yẹn ni ‘Enlarge prostate’, wọn ni kini yẹn lo ti n tobi. “ Lọjọ kan ni mo wa mọto de lati Ilara Mokin ti mo ti n ṣiṣẹ. Gbogbo igba ti mo n sọ yii, ara mi le koko daadaa. “Bi mo ṣe n bọ lọjọ yẹn, mo wa ni lati ya si ọsibitu, lọdọ dokita mọlẹbi wa. Oun lo fun mi ni iwe pe ki n lọ ṣe ayẹwo ni Fajuyi, lọdọ awọn to n ṣe ayẹwo. “Igba ti modebẹ, iyẹn ko omi inu ọra meji fun mi ki n mu, mo ba mu omi yii. O wa ni ki n sun sori bẹẹdi wọn. “Niṣe lo n ṣe e bi igba ti wọn ba n ṣe ayẹwo fun alaboyun. Lo ba tun mu iwe yẹn, o kọ awọn nnkankan sii, lo ba tun lẹ iwe naa pa. “O ni ki n lọ mu iwe naa fun dọkita to ran mi wa. Igba ti mo de ọdọ tiẹ naa, to ja iwe yẹn, o ni aanu ni mo ri gba nitori pe aisan gbẹmigbẹmi lo ṣe mi yii. “O wa ki n nnkan bọ nnkan ọmọkunrin mi, ko wọle, bẹẹ ni mo n sunkun. Igba yẹn lo ṣẹṣẹ wa sọ fun mi pe awọn maa gbe nnkan to wa ni ikun mi jade, ati pe iṣẹ abẹ ni wọn maa ṣe fun mi. “O ni ki n lọ dagbere nile, iyawo mi naa si wa lori aisan nigba yẹn. Mo ṣaa sọ fun un pe wọn ni ki n wa ṣiṣẹ abẹ ni, a ko si mọ ohun ti yii ṣẹlẹ o. Niṣe la jọ bu sẹkun “Ọdun 2017 ni iyawo mi ti wa lori aisan rọpa rọsẹ. Igba ti mo pada de ọsibitu, wọn la ikun mi, wọn si ki okun kan sinu mi, wọn ni ibẹ ni maa maa ba tọ. “Wọn ni ki n ma ba a tete ku, nitori pe o maa n gba ẹjẹ eeyan, ati pe nigba ti wọn maa yẹ ẹjẹ mi wo, o ti lọ silẹ. Wọn eyi ti wọn maa tun ṣe fun mi, mi o ni le ba obinrin lajọṣepọ mọ, loju ẹsẹ ni mo ti sọ fun wọn pe ko si nnkan ti mo tun fẹ fiyẹn ṣe mọ. “Mo ti bimọ, awọn ọmọ mi ti bimọ. Awọn ọmọ mi meji lo tẹlẹ mi lọ. Wọn ṣa yọ koro ẹpọn mi mejeeji kuro. Gbogbo awọn to tẹle mi lo ni wọn n sunkun nitori pe ko sẹni to mọ ibi to maa ja si. “Lẹyin yẹn ni wọn tun ni ki n lọ ya ‘Xray’, kani mo mọ, mi o nii ṣe, nitori pe o le gidi gan an. Ọjọ keji ni mo lọ gba esi rẹ. “Ibẹ ni wọn ti wa sọ fun mi pe mo maa tun ni lati ṣe iṣẹ abẹ miran, bi mo ṣe yari niyẹn pe ko si nnkan to jọ. Latigba naa ni wọn ti gbe ọra ti mo fi n tọ si mi lara. Mo si ti lọ si lokeṣan lẹyin igba yẹn.” Bakan naa lo sọ pe Folukẹ Daramọla wa sọdọ oun lati ṣabẹwo soun, ṣugbọn to loun sọ pe oun ko fẹ ko lọ maa pariwo oun sita lati tọrọ owo.
"Ǹ kò kábàámọ̀ pé mo polongo ìbò fún Tinubu, ìdí tí mo fi bẹ̀bẹ̀ rèé - Olaiya Igwe,Gbajugbaja oṣere tiata, Ebun Oloyede ti ọpọ tun mọ si Olaiya Igwe ti ni oun ko kabamọ pe oun ṣe atilẹyin fun Aarẹ Bola Tinubu lẹyin ọsẹ kan to tọrọ aforijin lọwọ awọn ọmọ Naijiria lori pe o ṣe ipolongo fun Tinubu. Ninu ifọrọwerọ kan to ṣe pẹlu Oloye Kola Olootu lori redio kan nilu Ibadan, Olaiya ni titọrọ aforijin ti oun ṣe, ko tumọ si pe oun kabamọ pe oun ṣe atilẹyin fun Tinubu. O ni ti oun ba tun ni anfani lati ṣe atilẹyin fun Aarẹ Tinubu lati ṣe aṣeyọri, oun ko ni ro ni ẹẹmeji rara. “Se ẹ ri ohun ti mo ṣe fun Tinubu yii ni mo le ṣe fun gbogbo oju to n wo mi. “Ti eeyan ba ṣe oore ẹgbẹrun kan fun mi, maa dupẹ ẹgbẹrun mẹwaa fun un, bi a ṣe da mi ni, iya mi ni mo fi jọ."" Olaiya Igwe tẹsiwaju pe, “Ki wa ṣe oore kekere ni Tinubu ṣe fun, oore kindirin ni a pe, ọba ninu ẹya ara to buru ju. “Iyẹn lo jẹ ki ṣe nnkan ti mo ṣe sugbọn gbogbo awọn ololufẹ mi to ba binu ni mo tọrọ aforijin lọwọ wọn. “Ẹ ma binu, mo bẹ ọkunrin, obinrin, ọmọde, ẹ ma binu.” Olaiye tẹsiwaju pe ọpọ eeyan lo ni pe nitori oun ti bẹbẹ tumọ si pe oun kabamọ pe oun ṣe atilẹyin fun Tinubu sugbọn o ni ọrọ ko ri bẹ rara. “Mi o kabamọ pe mo ṣe atilẹyin fun Tinubu rara, koda ti n ba ni anfani lati tun ṣe atilẹyin fun un lati ṣe aṣeyọri, ti orilẹede Naijria ma fi tuba tusẹ, ma a tun ṣe. “Ti awọn eeyan wa to wa ni ilẹ okeere ma fi ri pe ilu wa ti yi pada si rere, maa tun ṣe atilẹyin. “Ohun ti mo bẹbẹ fun ni awọn ololufẹ mi to n fun mi ni ounjẹ pe ki wọn  mase pada lẹyin mi. “Pe ohun to mu mi gbe igbesẹ yii ni iran kan to waye sugbọn irufẹ eyi ko ni waye mọ.” Olaiye Igwe ni oun kan si awọn eekan ilu kan nitori pe oun ko ti ni anfani lati ri Aarẹ ba sọrọ, lori ibi ti ọrọ Naijiria doju kọ. O ni ẹni to ba oun sọrọ salaye bi ibanujẹ ṣe ba Aarẹ lori bi eto ọrọ aje ṣe mẹyẹ lasiko yii, ti ebi si n pa araalu. Sugbọn o jẹ ko di mimọ pe oun si ni igbagbọ pe nnkan yoo yatọ laipẹ lorilẹede Naijiria. “Ireti wa fun wa sugbọn o soro lati sọ eyi nita nitori wọn le sọ oko. “Mo fẹ bẹ Aarẹ lati maa ṣe ipade, lati ma jabọ fun araalu lori bi nnkan ṣe n lọ lorilẹede Naijiria. “Ki ọkan araalu le balẹ, Aarẹ ni lati sọ fun awọn araalu pe bi nnkan se jẹ ree.”"
"Laide Bakare di amúgbálẹ́gbẹ̀ẹ́ fọ́rọ̀ àṣà fún Gómìnà Adeleke, aáwọ̀ bẹ̀rẹ̀ láàrin òun àti Portable,Gomina ipinlẹ Osun, Ademola Adeleke ti kede gbajugbaja oṣerebinrin, Laide Bakare gẹgẹ bii amugbalẹgbẹ si Gomina lori ere idaraya, asa ati irinajo igbafẹ. Bakare kede ipo tuntun yii lori opo ayelujara rẹ pẹlu aworan rẹ pẹlu Gomina Ademola Adeleke. Ninu ọrọ rẹ to fi sita lori ayelujara, o dupẹ lọwọ Ọlọrun, to si tun ṣe ileri lati saa gbogbo akitiyan lati mu aṣeyọri ba ijọba ipinlẹ Osun. “Ni bayii, mo ti di Honourable, ya Allah mo dupẹ.” Bakan naa lo dupẹ lọwọ Gomina Ademola Adeleke fun anfani lati wulo fun ipinlẹ Osun."" Laide Bakare tẹsiwaju pe “Si ọga mi tuntun, Gomina Ademola Adeleke Imole Osun, mo dupẹ gidi gan an fun bi ẹ ṣe fi ọkan tọ mi . “Mo ṣe ileri lati sa gbogbo agbara mi, ki Ọlọrun ran mi lọwọ. “Ọpọ iṣẹ lo wa lati ṣe, ṣe ka bẹrẹ? Igba ọtun ree lati bẹrẹ irinajo oṣelu mi. Ki Ọlọrun bu ọla fun Naijiria. Ọpọ awọn akẹgbẹ rẹ bii Muka Ray. Funke Etti, Fausat Balogun, Yomi Fabiyi, Femi Adebayo ati Bimbo Oshin lo ti ransẹ ikini ku orire si Laide Bakare. Gbajugbaja olorin takasufe, Habib Okikiola, ti ọpọ eeyan mọ si Portable, ti sọko ọrọ si gbajugbaja oṣere tiata, Laide Bakare lori ayelujara. Isẹlẹ naa ko sẹyin ifọrọwerọ kan ti Laide Bakare ṣe pẹlu Biola Adebayo lori ayelujara, nibi to ti salaye oun to pa oun ati Portable papọ. Laide ni igba ti oun pari ile oun ni Lekki, oun fi iwe ransẹ si awọn eeyan kan lati wa ba oun ṣe ajọyọ sugbọn ọpọ ni ko kọbi ara si, to fi mọ Portable. O fikun pe nigba ti oun ra ọkọ tuntun ni Portable ba fesi lori fọnran ti o n gbe sita pe “Pẹlẹ iya olowo”. “Ṣe ẹ ri, lori ayejura yii, awọn eeyan ni anfani lati sọ ohun ti wọn ba fẹ, ni ọmọ oloorun kan lati Sango, fi le ni anfani lati ba mi sọrọ, ti mo kan dẹ fi silẹ. “O ni oun ko gbọdọ ri iyawo oun lẹgbẹ mi mọ ati awọn ọrọ kugbakugba mii to sọ."" Ọrọ ti Laide Bakare sọ ninu ifọrọwerọ naa, ni ko ba Portable lara mu, to si bọ sori opo ayelujara rẹ lati fesi pada. Portable ni “Emi ni o n pe ni oloorun lati Sango, emi onidọti lati Sango to n bẹ ninu loju opo mi pe ki wa si ibi ọjọbi rẹ. “Ọmọ oro ni mi, o le wa ma fi kọ bodi, ẹ mọ nnkan ti ẹ n ṣe o. “Ki ni ẹ ti jẹ ninu aye, maa tu asiri yin lori opo Instagram. “Laide Bakare, gbogbo atẹjisẹ ti ẹ fi ransẹ si mi, gbogbo ẹ ni a ma gbe sita. “Ẹ fẹ fi wa gbadun, awa naa maa fi yin gbadun.” Portable tun sọ awọn oko ọrọ miran ti ko wu eti gbọ si Laide Bakare, to si ni oun yoo gbe awọn ẹri sita."
"Wo ohun tí àwọn àgbàgbà òṣèré ń sọ nípa Sisi Quadri tó jáde láyé,Lati ọjọ Ẹti ti iroyin iku ojiji to pa gbajmọ onitiata ni, Tọlani Quadri Oyebamiji, ti gbode kan lawọn eeyan ti n ṣedaro adẹrin-in-poṣonu yii. Yatọ sawọn ololufẹ rẹ ti wọn n gbadun bo ṣe maa n bu awọn eeyan bii ẹni layin ninu fiimu, awọn agbaagba lagbo tiata Yoruba naa sọrọ nipa Sisi Quadri loju opo ayelujara Instagram wọn. Lara awọn gbajumọ oṣere to ṣedaro iku Sisi Quadri ni Biola Bayo, Ibrahim Yẹkini, Odunlade Adakola, Mr Latin, Ibrahim Chatta, Regina Chukwu, ati bẹe bẹẹ lọ. Biọla Adebayọ ni a maa ṣaaro rẹ pupọ, Sisi Quadri. K’Oluwa tẹ ọ s’afẹfẹ rere. Ibrahim Yẹkini sọ pe ""Ile aye ile asan."" Ni ti Bọlaji Amusan, Mr Latin o ni ki Oluwa fun un nisinmi ayeraye. Regina Chukwu ni ""Ko buru o. Bẹẹ mo ṣi n ṣorọ nipa rẹ lọjọ meloo kan sẹyin o, lai mọ pe o n gbiyanju lati ṣegun iku lọwọ."" ""Ọpọlọpọ eeyan o mọ pe mo kọṣẹ lọdọ rẹ gẹgẹ bii aṣojuloge fun ọpọlọpọ ọdun. Bẹẹ ni, iṣẹ aṣojuloge ni mo n ṣe fawọn onitiata tẹlẹ. O daarọ o, Ọga."" Fẹmi Adebayọ Salami, ni ọjọ buruku ni ọjọ iku oloogbe naa jẹ, o si gbadura ki Ọlọrun tu idile rẹ ninu. Ọdunlade Adekọla ni ""Eyi ba ni ninu jẹ pupọ. Ọrun ire, Sisi Quadri."" Ibrahim Chatta, Saidi Balogun, Laide Bakare, atawọn gbajumọ oṣere tiatat mii tun banujẹ lori iku Sisi Quadri. Iku oṣere tiata Yoruba nii,Tolani Quadri Oyebamiji, Sisi Quadri ṣi n ṣe ọpọ ololufẹ rẹ bi iranran. Kaakiri oju opo ayelujara lawọn eeyan ti n beere pe ki lo ṣokunfa iku rẹ ati pe ipo wo ni o wa ti ọlọjọ fi de baa. BBC Yoruba kan si ọkan lara awọn to kọkọ kede iku rẹ loju opo ayelujara  Otunba Adekunle Abolade ti gbogbo aye mọ si Dodo Ede. Lojuopo rẹ to ti kede iku Sisi Quadri, o sọ pe oun ṣẹ́ṣẹ wo fiimu ti Sisi Quadri ti kopa ninu rẹ Anikulapo tan ni lowurọ oni. O ni Sisi Quadri ku ninu fiimu naa to siti wa pada jade laye loju aye gangan. Ninu alaye rẹ to ṣe Dodo Ede ni ilu Ogbomosho ni Sisi Quadri dakẹ si ati pe ni ile iwosan fasiti Ladoke Akintola lo ti n gba itọju lori ailera to n koju lẹnu lọọlọ yi. Alaga nigba kan ri fun ẹgbẹ sọrọ sọrọ ni ipinlẹ Osun yi sọ pe lọwọlọwọ bayiioun wa loju ọna Iwo si Ogbomosho lati lọ wo iru etoto yẹ ni ṣiṣe fun ẹyẹ ikẹhin oloogbe Lara ibeere ti awọn eeyan n beere nipa iku Sisi quadri ni pe wọn fẹ mọ iru iku to mu ẹmi rẹ lọ. Bawọn kan ṣe n sọ pe aisan kidinri ni awọn mii n sọ pe aisan ranpẹ lo sokunfa idagbere rẹ faye. Dodo Ede sọ fun BBC pe oun ko le sọ pato ohun to ṣokunfa iku rẹ amọ o ti to ọjọ meloo kan to wa ni ile iwosan to ti n gba itọju ni Ogbomoso. ''Ogbomoso lo dakẹ si. Ibẹ ni wọn si ti pe mi lati sọ fun. Lọwọ bayii oku rẹ wa ni aye igbokupamọsi taa mọ si mọṣuari.Ki Olorun tẹ si afẹfẹ rere'' O fikun pe awọn mọlẹbi ni wọn wa nipo lati sọ ohun to pa Sisi Quadri. O ni iku rẹ jẹ ibanujẹ nla fun awọn eeyan ilu Iwo to jẹ ibi ti  wọn ti bi Sisi Quadri. O jẹ ka mọ wi pe Sisi Quadri fi baba silẹ, iyawo ati ọmọ. Gbajugbaja oṣere tiata ati adẹrinposonu nii Tolani Quadri Oyebamiji ti ọpọ mọ si Sisi Quadri ti dagbere faye. Lọjọ Ẹti ni iroyin bẹrẹ si tan kaakiri oju opo ayelujara nipa iku rẹ. Ko pẹ si igba naa ti aarẹ ẹgbẹ oṣere TAMPAN, Bolaji Amusan ti ọpọ mọ si Mr Latin fi ọrọ nipa iku rẹ soju opo Instagram rẹ to si ni ''Hmmm... ki Eledua tẹ si afẹfẹ rere'' Bakan naa ni agba oṣere nii Saidi Balogun naa fi soju opo rẹ pe awọn ti padanu Sisi Quadri. Titi di akoko igba taa n ṣe akojọpọ iroyin yi, a ko le sọ pato ohun to ṣokunfa iku rẹ. Ilumọọka apanilẹrin yi jẹ eeyan kan tawọn ololufẹ ere tiata Yoruba nifẹ si tori bi o ṣe maa n ṣe ẹkẹ eebu ninu sinima. Omọ ilu Iwo Olodo Ọba nipinlẹ Ọṣun yii ninu ifọrọwero pẹlu BBC sọrọ nipa didagba rẹ ati ipa ti awọn obi rẹ ni lori iṣẹ rẹ. O ni ile loun ba ọrọ sisọ ati pe ko si ẹni ti awọn obi to bi oun ko le sọrọ si. Ọpọlọpọ ololufẹ rẹ lo maa n ṣe eemọ bo ṣe rọrun fun lati maa ṣe bi obinrin ninu ere sinima. Ninu idahun si ibeere yi nigba ti BBC beere lọwọ rẹ , o ni irọrun lo ba de fun oun. Ọdun 1979 ni a bi ẹlẹekẹ eebu alawada yii to jẹ atọkun eto to tun n ṣiṣẹ alaga iduro nibi idana igbeyawo yatọ si iṣẹ ere ṣiṣe to sọ di ilumọọka. Laipẹ yi lo ba wọn kopa ninu ere sinima agbelewo nii Anikulapo to ṣẹṣẹ jade sita."
""
"Ṣé lóòtọ́ ni Pasuma fẹ́ ṣe ìgbéyàwó lọ́dun yìí?,Gbajugbaja olorin Fuji, Wasiu Alabi ti ọpọ mọ si Pasuwa ti kede igbesẹ rẹ lori ṣíṣe igbeyawo. Pasuma, ẹni ọdun marundinlọgọta, to jẹ Baba fun ọmọ mẹwaa ni oun ti setan lati gbe iyawo si ile lẹyin ayẹyẹ ọdun ipapoda iya rẹ, Alhaja Adijat Kuburat, ẹni to jade laye ninu oṣu kẹrin ọdun to kọja. O sọ eyi ninu ifọrọwerọ kan to ṣe pẹlu gbajumo oṣere tiata, Iyabo Ojo. Lasiko ifọrọwerọ naa, Iyabo Ojo bere pe nigba wo lo n gbero lati se igbeyawo. Pasuwa fesi, ""Ọpọ eeyan lo ti n bere ibere yii lọwọ mi fun ọgbọn ọdun bayii, ti ìwọ naa si n bí mi bayii ni bi ti mo ba aye mi de bayii. ""Ẹ fọkan balẹ, ma ṣe igbeyawo lẹyin ayẹyẹ iranti ọdun kan fun iya mi."" Bakan naa lo sọrọ nípa ipo to wa lẹyin ti iya rẹ jade laye lọdun to kọja. ""O ti waye, ko si nnkan ti mo le se si. Mo nifẹ iya mi, ti mo si se ohun kohun lati ri pada sugbọn nnkan ti  Ọlọrun fẹ ti mo si ni lati juwọ silẹ. ""Mo saa gbogbo agbara mi lati tọju iya mi, ko rọrun lati padanu iya tabi ẹni to ba sumọ eeyan."""
No reception wedding: Adewale ni àpèjẹ kò ṣe pàtàkì sí òun,Kìí ṣe dandan ni ki eeyan pe apejẹ lẹyin igbeyawo -Adewale Laipẹ ni iroyin iwe ipe si ibi ase igbeyawo laarin arakunrin Adewale Olamilekan Yussuf ati omidan Blessing Ijeoma Oghota gba ayelujara kan. Ohun to ṣajeji ninu iwe ipe sibi ase igbeyawo naa ni pe wọn ni ko ni si apejẹ lẹyin isin igbeyawo ni eyi to ya awọn eeyan lẹnu. Koko to jọ awọn eeyan loju ni pe ọmọ iran Igbo lati ipinlẹ abia gba fun ọmọ Yoruba lati ipinlẹ Oṣun pe ki apejẹ ma wa lẹyin isin igbeyawo wọn lẹnu. Awọn lọkọlaya yii ṣalaye idi ti awọn ṣe ni irufẹ ipinnu yii fun BBC Yoruba lẹkunrẹrẹ. Ogbeni Adewale ṣalaye pe ori ayelujara ni awọn ti pade ti ina si wọ ki ẹbi, ara ati iyekan to ba wọn yọ ayọ igbeyawo wọn. Ọkọ iyawo to jẹ onimọ nipa ayarabiaṣa ni kii ṣe owo ti awọn maa na nibi ase apejẹ lẹyin igbeyawo ni ko si, ṣugbọn o wu oun pe ki ero wa sibi ileri ifẹ oun ni ṣọọṣi ju ki wọn wa si apejẹ lasan lọ ni. Adewale ni oun ko lodi si ṣiṣeapejẹ lẹyin igbeyawo fun ẹni to ba wu tabi to lowo lati ṣẹ ẹ. Àsìkò wo ló yẹ kí obìnrin bẹ̀rẹ̀ ìbálòpọ̀ padà lẹ́yìn ìbìmọ láìséwu? Nigbẹyin, o ṣalaye bi awọn eniyan kan ṣe pada ṣe apejẹ ranpẹ fun tọkọtaya fi ya wọn lẹnu lẹyin isin igbeyawo wọn to waye lọjọ kẹtadinlogun, oṣu kẹjọ, ọdun 2019 yii.
Oscars 2024: Wo orúkọ àwọn òṣeré fíìmù tó gba àmì ẹ̀yẹ,Awọn gbajugbaja oṣere ere tiata orileede Amẹrika to pegede ti gba ami ẹyẹ wọn nibi ayẹyẹ Oscars ọdun yi ni Los Angeles. Eyi ni ẹkunrẹrẹ orukọ awọn to pegede ati awọn mii ti wọn yan nibi ami ẹyẹ naa. Àwọn iròyin tì ẹ leè ní ìfẹ̀ síí nipa Oscars
Wo nǹkan tí Sanyeri, Kamilu àti àwọn akẹẹgbẹ́ Sisi Quadri sọ nípa rẹ̀ níbi àdúrà Fidau,Ogunlọgọ awọn eeyan lo peju si eto adura ọjọ kẹjọ, oṣere tiata, Tolani Oyebamiji, ẹni ti ọpọ mọ si Sisi Quadri niluu Iwo nipinlẹ Osun. Bakan naa ni awọn oṣere tiata naa peju si bi eto adura naa lati bu ọla ikẹyin fun akẹgbẹ wọn to jade laye ni ọsẹ to kọja. Iku Oyebamiji, Sisi Quadri ṣi n ṣe ọpọ awọn ololufẹ rẹ paapa awọn akẹgbẹ ti wọn jọ n sisẹ bi iran ati ala. Kaakiri oju opo ayelujara lawọn eeyan ti n beere pe ki lo ṣokunfa iku rẹ ati pe ipo wo ni o wa ti ọlọjọ fi de baa. Ninu ọrọ rẹ, Olaniyi Afonja ẹni ti gbogbo eeyan mọ si Sanyeri ni ọmọluabi ati olotitọ eeyan ní Sisi Quadri jẹ, to si tun jẹ akikanju lẹnu isẹ gẹgẹ bii oṣere tiata. Sanyeri rọ gbogbo eeyan paapa awọn ọmọ ẹgbẹ osere tiata lati kọ iwa rere lara oloogbe Sisi Quadri. Bakan naa lo dupẹ lọwọ ẹbi, ara ati gbogbo ẹgbẹ osere tiata lapapọ pe wọn ku ara fera ku ati pe ọdun yoo jinna sira. Gomina fun ẹgbẹ osere TAMPAN ni Ipinlẹ Osun Maruf Olayiwola sọrọ lori iku sisi Quadri, o ni iku oloogbe naa jẹ iyalenu pupọ fun ohun ati fun gbogbo ẹgbẹ TAMPAN nipinlẹ Osun. Olayiwola tun sọ ninu ọrọ wi pe, Aarẹ ẹgbẹ osere TAMPAN Bolaji Amusan eni tí gbogbo eeyan mọ sì Mr Latin, ti se eto fun eto ilera fun awọn ọmọ ẹgbẹ kọkan ní nipínlẹ kowa wọn. Bose Akinola, eni to jẹ Gomina ẹgbẹ osere tiata TAMPAN ti ipinlẹ Oyo ba BBC Yoruba sọrọ lori iru eeyan ti Tolani Oyebamiji jẹ. Akinola ni Sisi Quadri jẹ ẹni to ko eeyan mọra ati eni to nI ItẹrIba fun ọpọlọpọ eeyan, paapa julọ ninu ẹgbẹ osere tiata. O ni ijalu nla ni iku sisi Quadri jẹ fun gbogbo ọmọ ẹgbẹ osere tiata ati fun ẹbi, ara ati ilu Iwo lapapọ. Bakan naa lo gba gbogbo ọmọ ẹgbẹ osere tiata ni imọran lati ma se ayẹwo ara wọn daada ati lati ma wa isinmi fun ara wọn. O wa jẹ ki o di mimọ pe ẹgbẹ TAMPAM ko ní fi ẹbi oloogbe sisi Quadri silẹ ati wipe, awọn yoo se ohun kan pataki lorukọ Oloogbe Sisi Quadri. Abiola Fowosere ẹni ti oun naa jẹ ọkan lara ọwọ ọtun oloogbe Sisi Quadri, naa tí sọrọ nipa iru eeyan tí oloogbe Sisi Quadri jẹ. Fowosere ni eeyan ti o ní ifẹ ẹbi, ọrẹ ati gbogbo eeyan ni oloogbe naa jẹ. “Sisi Quadri jẹ ẹni to ma toju ara rẹ gidigidi, bẹẹ si ni ki fi ara ẹlòmíràn sere rara.” O ní oun ko tí gba wi pe Sisi Quadri ti ku nitori bi ala lo si jẹ ni oju oun bayi. Gbogbo ọrọ yii lo waye ni Adura ọjọ Kẹjọ oloogbe Tolani Oyebamiji ẹni ti gbogbo eeyan mọ sí Sisi Quadri loni ọjọ Kẹsàn-án osu Kẹta ọdun 2024.
Davido yóò pín ₦300m káàkiri ilé ọmọ òrukàn ní Nàìjíríà,Gbajugbaja akọrin takasufe ọmọ Naijiria nii David Adeleke ti ọpọ mọ si Davido ti kede itọrẹ owo fawọn ile ọmọ orukan kaakiri orileede Naijiria. Loju opo rẹ ni Twitter lo ti kede owo ọọdunrun miliọnu Naira gẹgẹ bi itọrẹ ajọ ẹlẹyinju aanu rẹ fun ti ọdun yii. Igba akọkọ kọ ni yi ti yoo maa ṣe irufẹ itọrẹ fawọn alaini lawujọ. Nibi eleyi to ṣe sẹyin owo to gba jọ ti awọn ololufẹ rẹ da fun lasiko ọjọ ibi rẹ lo ko jọ to si fi kun to pin fun awọn ọmọ alainiya ni Naijiria. O ni oun yoo ṣe alaye ẹkunrẹrẹ lori bi awọn yoo ṣe pin owo naa. Asiko ti Davido fẹ pin owo yi jẹ asiko ti nkan le fun ọpọ ni Naijiria. Jakejado orileede Naijiria ni awọn araalu n kerora ebi, ọwọngogo ọja ati airiṣẹ. Awọn to leekun lapa to si ni obi laa n sọ yi ka to wa sọ pe awọn ọmọ alainiya ti ọpọ ti gbagbe wọn lawujọ. Davido ko ṣẹṣẹ maa pin owo bayii. Ni oṣu Kọkanla ọdun 2021, o fi N250m tọrẹ fun ile awọn ọmọ alainiya 292 lati fi ṣami ọjọ ibi ikọkandinlọgbọn rẹ. Ni oṣu Keje ọdun 2023, a gbọ pe o tun pin N237m fun awọn ile ọmọ alainiya 424 ni Naijiria. Ọdun 2022 lo ṣe idasilẹ ajọ ẹlẹyinju aanu rẹ DAF ti o si ni eredi idasilẹ ajọ yi ni lati pa omije rẹ loju awọn alaini lawujọ. Ninu awọn ogo akọrin ni ilẹ Africa ni Davido wa to si ti gba aimọye ami ẹyẹ nile ati lẹyin odi fun iṣẹ orin kikọ rẹ.
Èwo nínú yín ló fẹ́ẹ́ pa Portable Ọmọ Ọlálọmí lẹ́yìn ọjọ̀ọ̀bí ọgbọ̀n ọdun?,Ọjọ kejila oṣu kẹta 2024 yii ni Habeeb Okikiọla tawọn eeyan mọ si Portable ọmọ Ọlalọmi, pe ọgbọn ọdun laye. Ṣugbọn lẹyin ayẹyẹ naa lo kede pe ọkan ninu awọn ọrẹ oun fẹẹ pa oun. Portable tawọn eeyan tun mọ si Idaamu adugbo, sọ pe lọjọ keji ọjọọbi naa lẹni ọhun wọle oun wa pẹlu ero ibi. Gẹgẹ bo ṣe wi, o ni oogun lẹni naa lo wọle ti ẹnikẹni ko fi ri i. Were olorin tun sọ pe o ya oun lẹnu bawọn aja oun paapaa ko ṣe gbo lasiko ti ẹni to waa pa oun naa wọle. Portable tẹsiwaju loju opo Instagram rẹ to ṣalaye yii si, o ni yara kan wa ti apaayan naa fẹẹ wọ, o ro pe yara agbara oun ni. O ni ko mọ pe yara iku tiẹ ni yoo ja si, bo ṣe gbabẹ yọ sajule ọrun niyẹn, tẹni naa dagbere faye. ‘’Ṣalanga lo gba d’ọrun, ọrun rere kọ lo lọ o, ọrun apaadi ni.’’ Olorin Zazu waa kilọ fun gbogbo eeyan lati ṣọra, o ni ki wọn ma jẹ kaye mọ aṣiri ọla wọn. Ki wọn ma baa gba a sọnu lọwọ wọn.
Bí wọn kò ṣe mú mi fún ikọ̀ tó lọ gbá bọ́ọ̀lù China ló jẹ́ kí n yà sídi iṣẹ́ orin kíkọ - Pasuma,Ilu mọn-ọn-ka olori Fuji nni, Wasiu Alabi Ọdẹtọla ti ọpọ awọn ololufẹ rẹ mọ si Pasuma ti sọ pe bi wọn ko ṣe mu oun fun ikọ ọjẹ wẹwẹ agbabọọlu Naijiria lọdun 1985 lo fa a toun fi ya sidi iṣẹ orin kikọ. Pasuma ni bọọlu loun n gba tẹlẹ, toun si wa ninu ẹgbẹ agbabọọlu kan lagbegbe Ṣogunlẹ nipinlẹ Ekoo nigba naa. Agba olorin Fuji naa lo sọrọ yii nibi ifọrọwerọ to ṣe pẹlu gbajugbaja oṣerebinrin nni, Iyabo Ojo laipẹ yii. O ni bi wọn ko ṣe mu oun mọ ikọ ẹgbẹ agbabọọlu Naijiria ti lọ gba idije ife ẹyẹ agbaye ti awọn agbabọọlu tọjọ ori wọn ko ju ọdun mẹẹdogun lọ, eyi to waye lorileede China lo jẹ koun gba kamu pe bọọlu alafẹsẹ gba kii ṣe ọna oun. O fi kun ọrọ rẹ pe awo orin ti Wasiu Ayinde ṣe, eyi to pe ni ‘Talazo 84’, lo tubọ mu ori oun wu, toun si pinnu lati bẹrẹ orin kikọ. Ninu ọrọ rẹ, o sọ pe “Lọdun 1984, Alaaji Wasiu Ayinde gbe awo orin to pe ni ‘Talazo ‘84’ jade,. Orin naa si ta kaakiri gbogbo agbaye. “Idi ree ti mo fi pinnu lati wọnu iṣẹ orin kikọ, bọọlu ni mo n gba tẹlẹ. “Wọn pe mi wọnu ẹgbẹ CODAK 85 [1985 FIFA U-16 World Championship]. Mo wa lara awọn agbabọọlu mẹrin ti wọn mu ninu ẹgbẹ agbabọọlu kan ti mo wa ni Ṣogunlẹ nigba yẹn. “O ṣeni laanu pe wọn ko mu mi lọ fun idije ife ẹyẹ agbaye naa, idi ree ti mo fi pinnu pe ki n kuku lọ darapọ mọ awọn olorin. “Agbabọọlu to dantọ ni mi tẹlẹ. Idi ree ti mo fi wọnu iṣẹ orin. Ṣugbọn ọpẹ ni fun Ọlọrun nitori pe gbogbo rẹ lo ti di itan lonii.”
""
Kò tíì pé ọdún kan tí ìyá wa kú tí Sisi Quadri náà tún jáde láyé – Àbúrò olóògbé,Aburo Sisi Quadri, Oyebamiji Muktar, ti sọ pe ko pẹ ti iya awọn jade laye ti Sisi Quadri naa tun tẹle. Ninu ifọrọwerọ rẹ pẹlu BBC Yoruba lo ti fi ọrọ naa lede lọjọ Abamẹta. O ni ko tii pe ọdun kan ti iya awọn jade laye ti Quadri naa tun papoda. Gẹgẹ bii ohun to sọ, oloogbe naa ṣi fun awọn lowo ṣaaju iku rẹ. O ni “Ko si ohun to ṣe wọn, o ko N300,000 to wa ninu ọkọ ayọkẹlẹ rẹ fun wa pe ki a ko dani nitori a le nilo owo. “Lẹyin naa lo tun fi miliọnu kan naira mii ṣọwọ sinu akanti wa, ko si nnkan to ṣe e. “Nigba ti a de LAUTECH ni Ogbomosho, oun funra rẹ lo fi ẹsẹ ara rẹ wọ inu ile iwosan naa.” Muktar pari ọrọ rẹ pe ibanujẹ nla ni iku Sisi Quadri jẹ fun ẹbi awọn nitori ko tii to ọdun kan ti iya awọn jade laye ki Sisi Quadri naa to papoda. Ọga ileeṣẹ Faihia Entertainment, Olawale B ni gbajugbaja oṣere tiata to di oloogbe, Tolani Oyebamiji, ti ọpọ mọ si Sisi Quadri ti ri Visa orilẹede Amẹrika gba ko to di pe o jade laye. Olawale sọ ọrọ yii loju opo ayelujara Instagram rẹ, @fathiaentertainments_showbiz lọjọ Ẹti  lẹyin  ti iroyin nipa iku Sisi Quadri gbode. O ni, “O ba mi lọkan jẹ lati gbọ nipa iku gbajugbaja oṣere tiata, @iamsisiquadri, wọn ti buwọlu iwe irinna rẹ, ti a si ti mu ọjọ sugbọn ta ni wa ti a fẹ bi Ọlọrun?” Oloogbe naa lo jade laye lẹni ọdun mẹrinlelogoji, to si jẹ ilumọka oṣere nigba aye rẹ. Sisi Quadri, ẹni ti orukọ abisọ rẹ n jẹ Tolani Quadri Oyebamiji ni o jẹ ilumọka alawada oṣere tiata Yoruba. O di ilumọka fun ipa to ko ninu ere sinima to jade lọdun 2004, Seniyan Seranko. Ọjọ kẹrindinlọgbọn, oṣu kejila ọdun 1979 ni wọn bi Sisi Quadri niluu Iwo nipinlẹ Osun. O kawa jade ni ile ẹkọ gbogbo nise Poly Iree nipinlẹ Osun. O fẹ Iyawo, to si ọmọ ọkunrin meji, Olamilekan Oyebamiji and Olamide Oyebamiji, ki ọlọjọ to de. Ọkan lara awọn aburo oloogbe Sisi Quadri, Oyebamiji Muktar, ti ṣalaye fun BBC Yoruba bi irinajo bi iku oloogbe naa ṣe waye. Okunrin naa sọ pe awọn ti kọkọ gba ipe kan pe o ṣubu nibi to ti n ṣere ori itage lọwọ ki wọn to gbe wale. O ni “Ni ọjọ kọkandinlogun ni wọn pe wa pe wọn ṣubu nibi ti wọn ti n ṣere itage lọwọ, aburo wa dẹ lọ gbe wọn nibẹ wale. “A gbe wọn lọ sile iwosan, wọn si ṣe ayẹwo fun nibẹ, wọn si sọ pe aisan iba ni wọn ni, wọn si ṣetọju wọn nibẹ. Yatọ si aisan iba ti Sisi Quadri ni, aburo rẹ ọhun tun sọ fun BBC pe o ni arun ọgbẹ inu amọ wọn n tọju rẹ. Muktar sọ pe oloogbe naa ṣi fi owo ranṣe si awọn lọjọ kejidinlogun, oṣu Keji, ọdun 2024 yii pe ki wọn fi gbẹ kọngadẹrọ ni iranti iya wọn to di oloogbe ni nnkan bii ọdun kan sẹyin. O fi kun ọrọ rẹ pe oloogbe naa kii sinmi lẹyin ọpọlọpọ iṣẹ amọ awọn mọlẹbi rẹ maa n gbiyanju lati ri daju pe o n sinmi, koda, awọn ti fi akoko igba kan pa foonu rẹ ri ki wọn ma baa pe fun iṣẹ. Muktar sọ siwaju si pe aisan to yọri iku oloogbe naa kii ṣe aisan to da dubulẹ. O ni “Ko si ohun to ṣe wọn, o ko N300,000 to wa ninu ọkọ ayọkẹlẹ rẹ fun wa pe ki a ko dani nitori a le nilo owo. “Lẹyin naa lo tun fi miliọnu kan naira mii ṣọwọ sinu akanti wa, ko si nnkan to ṣe e. “Nigba ti a de LAUTECH ni Ogbomosho, oun funra rẹ lo fi ẹsẹ ara rẹ wọ inu ile iwosan naa.” Muktar pari ọrọ rẹ pe ibanujẹ nla ni iku Sisi Quadri jẹ fun ẹbi awọn nitori ko tii to ọdun kan ti iya awọn jade laye ki Sisi Quadri naa to papoda.
""
Àgbà òṣèré, Amaechi Muonagor jáde l’áyé,Agba oṣerekunrin, Amaechi Muonagor, ti ku. Ibatan rẹ kan, Tony Muonagor ti ọpọ mọ si Tony Oneweek, lo fidi iku rẹ mulẹ fun BBC. Ẹni ọdun mkanlelọgọta ni ko to o ku lẹyin ti aisan kindinrin, itọ ṣuga ati rọpa-rọsẹ, ba a finra. Lọdun 2023 ni aisan  rọpa-rọsẹ kọluu, eyi to mu ki ẹsẹ osi rẹ rọ. Ogbontarigi oiṣere naa ku lẹyin ọjọ diẹ to ke gbajare lori ayelujara pe ki awọn ọmọ Naijiria dide iranlọwọ owo fun un lati tọju ara rẹ, paapaa ko le ri owo san fun gbigba kindinrin miran. Ibẹrẹ oṣu Kẹta ni fidio nkan jade si ori ayelujara, eyi to ṣafihan osẹre naa lori idubulẹ aisan, ti ko si le sọrọ daadaa. Oṣere miran to joko ti i, lo n sọ ninu fidio naa pe Ọgbẹni Muonagor nilo iranlọwọ owo. Iroyin iku rẹ jade lẹyin ọsẹ diẹ ti osẹre Yoruba, Sisi Quadri ati agba osẹre miran, John Okafor ‘Mr Ibu’, jade laye. Ọmọbibi ipinlẹ Anambra ni Oloogbe Muonagor. Lọdun 1989 lo kọkọ bẹrẹ iṣẹ ni ileeṣẹ akoroyinjọ ni Naijiria, News Agebcy of Nigeria, lẹyin to pari eto agunbanirọ. Lẹyin ọdun diẹ lo fi iṣẹ naa silẹ, to si di oṣere tiata. O gbajumọ fun ọpọlọpọ ere, paapaa awọn ere apanilẹrin, to ṣe.
'Tí àsìkò bá ti tó, ó ti yá nìyẹn' Fọ́nrán ìkẹyìn Mr Ibu,Fọnran kan to bọ sori ayelujara safihan igba ikẹyin gbajugbaja adẹrinposonu, John Okafor, ẹni ti ọpọ eeyan mọ si Mr Ibu. Mr Ibu jade laye lọjọ keji oṣu kẹta ọdun 2024 lẹyin to ṣe aisan ọlọjọ pipẹ. Fọnran ọhun to jẹ isẹju kan lo safihan bi Mr Ibu ṣe n sọrọ lasiko to wa lori idulẹ aisan, to si n kan sara si gbajugbaja olorin takasufe, Paul Okoye, ẹni ti ọpọ si RudeBoy Psqaure fun bi o ṣe gba ruku ti. Ninu fọnran naa Mr Ibu ni “Rudeboy, mi o mọ bi ma ṣe bẹrẹ  sugbọn gbogbo nnkan waye gẹgẹ bi Ọlọrun ṣe fẹ, ni asiko rẹ. Ti asiko ba to , o ti ya niyẹn. “Rudeboy, ti o ko ba wọ ijọba oorun, pe me ni ẹran. Wa wọ ijọba oorun, a o jọ joko pẹlu awọn angẹli, ti a si jọ jẹun papọ. “Nnkan ti awọn eeyan yo sọ nipa oni ni pe bawo lo ṣe jẹ? Sugbọn Mr Ibu ati P-Square ko ki n ṣe ọmọ iya kana.” Rudeboy lo gbe fọnran naa sori ayelujara Instagram rẹ, to si ni sapejuwe fọnran ọhun gẹgẹ bi eyi to ba lọkan jẹ pupọ. Saaju ni Paul Okoye ti kọkọ gbe sori ayelujara pe oun lo ọpọlọpọ ọsẹ lati sun ni ile iwosan pẹlu Mr Ibu sugbọn ibanujẹ lo jẹ pe iku si waye. “Mo sun pẹlu Mr Ibu fun ọpọlọpọ ọsẹ lati ri pe alaafia waye sugbọn o pada fi wa silẹ. Aarẹ ẹgbẹ oṣere  Actors Guild of Nigeria, Emeka Rollas ni Mr Ibu ti wa lori aisan fun ọdun mẹrinlelogun. John Okafor jade laye ni ẹni ọdun mejilelọjọta nmi ile iwosan kan nipinlẹ Eko Oṣu Kọkanla, ọdun 2023, ni mọlẹbi gbajugbaja oṣere tiata lorilẹede Naijiria, John Okafor, ti ọpọ mọ si Mr Ibu kede pe oṣere naa ti padanu ẹsẹ rẹ kan lori igbiyanju wọn lati mu nwa layẹ. Mr Ibu wa nile iwosan fun ọpọlọpọ ọjọ, ti awọn ọmọ Naijiria si dawo jọ fun lati fi tọju ara rẹ. Ninu atẹjade ti mọlẹbi fi soju opo ayẹlujara Mr Ibu, salaye pe Mr Ibu ti ṣe isẹ abẹ meje sugbọn lati ri pe o wa laaye, wọn ni lati ge ọkan lara ẹsẹ rẹ.
"Àríwísí àwọn gbajúmọ̀ rèé lẹ́yìn tí  Bobrisky la àwọn obìnrin mọ́lẹ̀ gbadé obìnrin tí imura rẹ ta lẹ́nu jùlọ,Ojumọ kan ara kan. Eyi to gbode bayii ti awọn eeyan n ran lẹnu nipa ilumọọka gbajumọ nii Bobrisky si ni pe o gbade obinrin ti imura rẹ ta lẹnu julọ laarin awọn obiinrin to peju sibi afihan ere sinima nii: ‘’Ajanaku: Beast of Two Worlds’’. Bobrisky ti orukọ rẹ gangan a maa jẹ Idris Okuneye jẹ ọkunrin to n mura bii to si n pe ara rẹ ni obinrin. O la gbajumọ oṣere mii bi  Toyin Abraham, Mercy Aigbe, Odunlade Adekola, Sola Sobowale ti wọn ro dẹdẹ nibi afihan sinima yi lati gba ẹbun owo miliọnu kan Naira. Lọjọ Karundinlọgbọn oṣu Kẹta ni eto yi waye ni  Circle Mall lagbegbe Lekki nilu Eko. Aṣọ dudu rẹ to n tana yẹriyẹri ti Bobrisky ko si lo mu ki awọn adajọ idije ranpẹ naa gbade fun. Oludije   Big Brother Naija Level Up, Groovy lo gba ami ẹyẹ ọkunrin ti imura rẹ dantọ julọ. Kaakiri loju opo ayelujara si ni awọn eeyan ti n tẹnu bọ ọrọ Bobrsiky yi tawọn oṣere ati gbajumọ oju opo ayeluajara naa si ti n da si. ""Bẹẹ ni mo gbọ pe wọn gbe ami ẹyẹ fun Bobrisky pe oun ni obinrin ti imura rẹ ta lẹnu julọ.Ṣe obinrin tootọ abi ayederu obinrin ni?'' Ibeere ree lẹnu olorin nii  Portable gẹgẹ bo ṣe wi ninu fọnran fidio kan to fi soju opo ayelujara. Oṣere Nollywood ti awọn eeyan mọ bi owo nii, Dayo Amusa sọ ni tiẹ pe : ''Mo maa lọ si ibi afihan sinima akẹgbe mii kan ni lana ti wọn si lawọn fẹ fami ẹyẹ da obinrin ati ọkunrin to mura julọ lọla.Ẹ ma ṣi mi gbọ o, ko si laburu ki wọn fun ẹni to ba pegede lami yi ṣugbọn ọkunrin to n mura bi obinrin ti ṣe jẹ,Ki lo n daamu wa na? Ko ye mi o'' “Mi o gbọdọ ṣo pe awọn adajọ tabuku awọn obinri to wa nibi yi.Wọn ni kẹ mu ọkunrin kan ti obinrin kan, ẹ wa fọwọ rọ gbogbo wahala awọn agbatẹru eto yi danu pẹlu bi ẹ se gbe ọmọ ọba fọsun.Ki lo n daamu wa gaan?'' O fikun pe ti awọn to gbe eto ba fẹ fun ọkunrin to n mura bi obinrin ni ami ẹye, ki wọn kuku gbe eto kalẹ fun wọn labẹ isọri yi. Daniel Regha naa sọ pe: ‘’Ododo ni Dayo Amusa sọ.Itabuku awọn obinrin to mura wa sibi ayẹye ni bi wọn ṣe gbe ami ẹyẹ fun Bobrisky.Amọ awọn agbatẹru eto nikan kọ lo lẹbi, awọn to fi bi ere bi ere tẹwọ gba ami ẹye yi naa da kun itabuku yii'' Lọdun 206 ni awon eeyan kọkọ bẹrẹ si ni jẹ orukọ Bobrisky lẹnu loju opo Snapchat. Ko si ṣeyin bo ṣe n mura bi obinrin. O fẹsẹ ara rẹ mulẹ loju opo yi de bi pe awọn eeyan a maa san owo to to ẹgbẹrun mẹwaa lati fi maa wo irn rẹ nibẹ. Lati igba naa lo ti wa loju ọpọn ti ẹnu ko si sin lara rẹ pẹlu orisi awuyewuye to fi mọ eleyi to waye laarin oun ati aayo rẹ Tonto Dikeh. Bẹẹ naa lo da awuyewuye mii silẹ nigba to n sọrọ nipa iṣẹ abẹ to loun n ṣe lati fi da biobinrin. Koda a tun maa gba awon obinrin ni imọran lọna bi wọn yoo ṣe pade awọn ọkunrin to lowo lọwọ ti yoo maafẹ wọn. Awọn to n tẹle joku opo rẹ ni Instagram sunmọ miliọnu marun un."
"Wasiu Ayinde sọ̀rọ̀ lórí ẹ̀sùn ìfìyàjẹni àti ànìkànjọpọ́n tí onílù rẹ̀ kan fi kàn-án,Lati bi ọṣe diẹ sẹyin ni iroyin bi ọkan lara onilu tẹlẹ fun  gbajugbaja olorin Fuji, Wasiu Ayinde ti orukọ rẹ n jẹ Kunle Ayanlowo ṣe fẹsun kan an pe, bi ẹru lo ṣe ṣe oun ati awọn onilu akẹgbẹ rẹ lasiko ti oun wa labẹ rẹ. Ayankunle ninu ifọrọwerọ kan, sọ pe gbogbo igba ni K1 ma n gba iwe irinna awọn ọmọ ẹgbẹ rẹ fun idi to jẹ pe oun nikan lo mọ. O fẹsun kan K1 pe o ni igba kan to paṣẹ fun oun lati pada sile lasiko ti oun lọ si ile iwosan fun itọju. Ayankunle tẹsiwaju pe ọdun mejilelọgbọn ni oun lo labẹ agba olorin Fuji naa, to si jẹ pe oun ko ri nkankan kojọ. O ni aisan ọgbẹnu n ba oun finra fun igba pipẹ, to si ni ki awọn eeyan mu K1 so ti ohunkohun ba sẹlẹ si oun. Nigba to n fesi si ẹsun naa, Wasiu Ayinde ni oniwakuwa, alaimoore ni Ayankunle, to si fẹran owo pupọ. K1 salaye ninu ifọrọwerọ kan to ṣe pẹlu GoldmyneTV pe oun ka Ayankunle Ayanlọwọ gẹgẹ bii ẹni to fẹran wahala. O tẹsiwaju pe oun ni adehun pẹlu awọn ọmọ ẹgbẹ lori bi awọn yoo ṣe ma pin owo, ti ko si nkankan to jọmọ pe oun n fiya jẹ ẹnikẹni. O ni ọpọ igba ni oun ti lọ yawo lati ri pe oun mu ilọsiwaju ba ẹgbẹ oun. “Nigba ti mo ba yawo lati mu ilọsiwaju ba awọn ọmọ ẹyin mi, ko si ẹni to ri mi, owo ajọ, ati awọn owo mi nitori mo fẹ mu awọn ọmọlẹyin mi rin irinajo. “Adehun to wa laarin emi ati awọn ọmọ ẹyin ni ida ọgọta si ida ogoji lati bẹrẹ sugbọn nigba ti wọn pọ si, mo ṣe atunṣe si owo pinpin, mo sọ ọ di ida aadọta fun onikaluku. “Emi ni ma ṣe gbogbo nnkan, mo ma kọrin, koda mo le ma gba owo lọwọ awọn eeyan mii, sugbọn mi o ni sọ fun awọn ẹgbẹ."" K1 ni idi ti oun fi ma n gba paali iwe irinna awọn ọmọ ẹgbẹ nigba ti wọn rin irinajo lọ si oke okun ko sẹyin aṣakasa to kun ọwọ ọpọ wọn. O ni ọpọ awọn ọmọ ẹgbẹ oun lo ti sa lọ ti wọn ba ti de si oke okun, to si n ṣe ọpọlọpọ akoba. K1 ni ko rọrun lati ṣe agbatẹru ọmọ ẹgbẹ, ti oun  si ti n ṣe lati bi aadọta ọdun bayii. “Irinajo lọ si ilẹ yoorupu ti a lọ gbẹyin, ti a ba de ẹnu ibode pe a fẹ gba iwe irinna, wọn bi wa pe awọn ti a ko lọ gbẹyin nkọ, sugbọn wọn ti salọ. “Ti a ba mu eeyan mi wọle, wọn ma bi wa pe awọn ti a ko lọ tẹlẹ nkọ, ṣe a fẹ sọ fun wọn pe wọn ti salọ ni, niṣe ni mo ma n ṣo fun pe wọn ti kuro ninu ẹgbẹ ni sugbọn lẹyin iwadi wọn ma ri pe wọn ti salọ. O ni idi ti oun tun fi n gba iwe irinna wọn, ni ki wọn ba ma le sọnu, ati lati lo o fun gbigba iwe aṣẹ lati sisẹ ni oke okun."
""
"Ìdí rèé tí mo fi ní kí wọ́n gbé àmì ẹ̀yẹ tó n dá wáhàlá sílẹ̀ fún Bobrisky - Eniola Ajao,Gbajugbaja oṣere tiata nii, Eniola Ajao ti ṣorọ nipa aweuyewuye to n tẹyin fifi ami ẹyẹ da Bobrisky lọla gẹgẹ bi obinrin to mura julọ nibi afihan sinima Eniola to gbe jade iyiun ‘’Ajanaku: Beast of Two Worlds’' Eniola Ajao salaye idi ti oun ati awọn akẹgbẹ rẹ fi pinnu lati fun Bobrisky ni ami ẹyẹ gẹgẹ bi obinrin to mura ju wa si bi ifilọlẹ naa. Ninu ifọrọwerọ to ṣe pẹlu Arise News, Ajao jẹ ko di mimọ pe tori kawọn baa le ṣe ipolongo ati ipolowo sinima yi lawọn fi mọọmmọ gbe ami ẹyẹ yi fun Bobrisky. O ni awọn mọ pe Bobrisky jẹ ilumọọka, ti wọn si lero pe fifun ni ami ẹyẹ yoo gbe sinima naa larugẹ. O ni bi awọn kan ṣe n fi ọrọ buruku ransẹ si Femi Adebayo  ko dun mọ oun ninu nitori o wa ran oun lọwọ lati ṣe sọrọsọrọ nibi ayẹyẹ naa ni. “Awada lasan ni, a fẹ ki awọn eeyan ma sọrọ nipa sinima naa. Ẹmi ati awọn akẹgbẹ mi pinnu pe taa ba  fẹ ki awọn eeyan ma sọrọ nipa sinima yii, a ni lati fun Bobrisky ni ami ẹyẹ nitori iru eeyan to jẹ. “Ni igbẹyin, awọn eeyan n sọrọ nipa rẹ sugbọn wọn sọrọ si Femi Adebayo to jẹ ọga mi. Koda ko mọ nkankan nipa isẹlẹ yii, emi ni mo ransẹ pe ko wa bami kede ẹni to gba ami ẹyẹ naa.” Ajao wa tọrọ aforijin lọwọ Femi Adebayo pe ko ma binu si bi ọrọ naa ṣe da, to si rọ Dayo Amusa ati awọn yooku pe ki wọn ma ṣe fi ọrọ naa ṣe ibinu mọ. Ọjọ Aiku ọsẹ yii nibi ifilọlẹ sinima naa, ni Bobrisky la gbajumọ oṣere bi Toyin Abraham, Mercy Aigbe, , Sola Sobowale ti wọn ro dẹdẹ nibi afihan sinima yii mọlẹ lati gba ẹbun owo miliọnu kan Naira. Lọjọ karundinlọgbọn, oṣu Kẹta ni eto yi waye ni Circle Mall lagbegbe Lekki nilu Eko. Aṣọ dudu rẹ to n tana yẹriyẹri ti Bobrisky ko si lo mu ki awọn adajọ idije ranpẹ naa gbade fun. Sugbọn ọrọ yii ko dun mọ ọpọ ninu, ti wọn si bu ẹnu atẹ lu igbesẹ naa pe, ko yẹ ki ọkunrin to n mura bi obinrin le gba ami ẹyẹ naa. Awọn oṣere bi i Toyin Abraham, Dayo Amusa ati awọm mii lo koro oju si igbesẹ naa. Kaakiri loju opo ayelujara si ni awọn eeyan ti n tẹnu bọ ọrọ Bobrsiky yi tawọn oṣere ati gbajumọ oju opo ayeluajara naa si ti n da si. ""Bẹẹ ni mo gbọ pe wọn gbe ami ẹyẹ fun Bobrisky pe oun ni obinrin ti imura rẹ ta lẹnu julọ.Ṣe obinrin tootọ abi ayederu obinrin ni?'' Ibeere ree lẹnu olorin nii Portable gẹgẹ bo ṣe wi ninu fọnran fidio kan to fi soju opo ayelujara. Gbajugbaja oṣere tiata, Femi Adebayo ni o gbe ami ẹyẹ naa fun Bobrisky, ti ọpọ si ti n bu ẹnu atẹ lu lati igba naa pe ko yẹ ko gbe igbesẹ naa. Lara wọn ni Oṣere Nollywood ti awọn eeyan mọ bi owo nii, Dayo Amusa to sọ pe inu ohun ko dun pe ọkunrin to mura bi obinrin lo gba ami ẹyẹ naa. O  bu ẹnu atẹ lu awọn adajọ ati awọn to ṣe agbekalẹ ifilọlẹ naa, pe wọn ko ṣe daa. ''Mo maa lọ si ibi afihan sinima akẹgbe mii kan ni lana ti wọn si lawọn fẹ fami ẹyẹ da obinrin ati ọkunrin to mura julọ lọla.Ẹ ma ṣi mi gbọ o, ko si laburu ki wọn fun ẹni to ba pegede lami yi ṣugbọn ọkunrin to n mura bi obinrin ti ṣe jẹ,Ki lo n daamu wa na? Ko ye mi o'' “Mi o gbọdọ ṣo pe awọn adajọ tabuku awọn obinrin to wa nibi yi.Wọn ni kẹ mu ọkunrin kan ti obinrin kan, ẹ wa fọwọ rọ gbogbo wahala awọn agbatẹru eto yi danu pẹlu bi ẹ se gbe ọmọ ọba fọsun.Ki lo n daamu wa gaan?'' Ọrọ yi  lo bi Aduke Adebayo to jẹ iyawo Femi Adebayo ninu, ti o si bẹrẹ si ni gbe lẹyin ọkọ rẹ. Nigba to n fesi, Aduke Adebayo sọko ọrọ si Amusa pe o n gbero lati fi ẹnu ba ti ọkọ oun jẹ. O sọ di mimọ pe ọkọ oun kan gbe ami ẹyẹ kalẹ, oun kọ lo mu Bobrisky gẹgẹ bii ẹni to mura ju. Ọrọ yii ni ko dun mọ Dayo Amusa ninu, ti oun naa si bọ sori ayelujara lati fun Aduke lesi ọrọ. Nigba to n sọrọ, Femi Adebayo ni oun sẹsẹ ri idi ti Dayo Amusa fi n bu ẹnu atẹ lu oun, eyi ti ko sẹyin pe ko fẹran oriire oun. O rọ Dayo Amusa lati lo okun rẹ  si nnkan miiran nitori ọrọ ẹnu rẹ ko ni nnkan ṣe fun oun. Bakan naa ni ẹgbẹ awọn oṣere Yoruba ti wọn jẹ ọkunrin AFRIMEK ti fi atẹjade sita lati gbe lẹyin Aarẹ ẹgbẹ naa. Ninu atẹjade ti agbẹnusọ ẹgbẹ naa, Adeniyi Johnson fi lede, wọn salaye pe Femi Adebayo ko ki n ṣe ẹni abuku rara ti ẹnu kan le ma fi kọrọ sọ. ADRIMEK ni Femi Adebayo ko mọ nipa bi wọn ṣe fun Bobrisky ni ami ẹyẹ nitori Musulumi ododo, ti irufẹ iwa bẹẹ ko si ba ẹsin rẹ mu."
"Báyìí ni mo ṣe ye jẹjẹrẹ inú kórópọ̀n tó fẹ́ gba ẹ̀mí mi-Ebenezer Obey,Gbajugbaja agba ninu orin kikọ lorilẹede Naijiria, Ebenezer Obey ti sọrọ lori bi o ṣe moribọ ninu aarun jẹjẹrẹ inu koropọn to fẹ gba ẹmi rẹ. Obey salaye iriri rẹ fun Ileeṣẹ iroyin abẹle, The Punch Saturday Beats pe oore-ọfẹ Ọlọrun lo jẹ ki oun moribọ ninu aarun jẹjẹrẹ naa ni ẹni ọdun mejilelọgọrin. “Mo dupẹ lọwọ Ọlọrun to yọ mi kuro ninu aarun jẹjẹrẹ inu koropọn yii lẹyin ti mo ṣe iṣẹ abẹ ni ile iwosan kan niluu Eko. O ni oun dupẹ lọwọ awọn ọrẹ, mọlẹbi, awọn ololufẹ mi ati awọn eeyan Ọlọrun fun adura wọn. Awọn eeyan wa ki mi nigba ti mo wa ni ile iwosan. Mo dupẹ lọwọ gbogbo wọn. Oloye Ebenezer Obey sọ pe Ọlọrun sọ fun oun pe, oun ko ti i pari nnkan to ni ki oun wa ṣe lori ilẹ aye. ""O ni oun si ni iṣẹ fun mi lati ṣe. Mo ti pinnu lati ṣe ọpọlọpọ fun Ọlọrun. Ma a jẹri iṣẹ Ọlọrun lasiko ọjọbi bi ni ọjọ kẹta  ninu oṣu kẹrin."" O fikun pe pẹlu bi ẹru ṣe n ba ọpọlọpọ eeyan lori ilera oun, awọn dokita Naijiria lo ra oun pada. Obey ni oun ti n gbero lati gbe orin sita lati salaye aarun jẹjẹrẹ inu koropọn lati sọ iriri oun fun awọn eeyan. “Inu mi dun pe mo lakọja, ti mo si moribọ.” Ẹya ara kekere to wa lapa iṣalẹ nkan ọmọ ọkunrin loloyinbo n pe ni Prostate. Lede Yoruba a le pe ni isetọ tabi orisun oloje agbara atọ. Prostate jẹ ọkan ninu awọn ẹya to wa ninu egungun ibara idi, o si jẹ ara nnkan ọmọkunrin. Ẹya ara yii kere pupọ, debi pe ko tobi ju koro ahusa lọ. O si wa laarin nnkan ọmọkunrin ati ile itọ, o si yi ọpa to n gbe itọ jade ninu ara ka. Prostate yi lo ma n sẹto eroja to n pese atọ ọmọkunrin. Bi ọkunrin ba ti n dagba si, o ṣeeṣe ki Prostate rẹ yi maa tobi ju ti tẹlẹ. Amọ ti kokoro aisan jẹjẹrẹ ba wọ inu rẹ, o di Prostate Cancer niyẹn. Ohun to maa n ṣokunfa aisan jẹjẹrẹ Prostate ko lakọsilẹ ṣugbọn o ni awọn nkankan to le jẹ ki eeyan wa ninu ewu aisan jẹjẹrẹ yii. Ko si alaye lori rẹ ṣugbn awọn ọkunrin alawọdudu lo maa n ṣaba ni aisan jẹjẹrẹ Prostate yi ju awọn alawọfunfun lọ. Awọn ọkunrin ti baba wọn tabi ọmọ iya wọn lọkunrin ba ko aisan yi naa a maa saba ko aisan jẹjẹrẹ yii. Iwadii tun fi han pe awọn ọkunrin to ba sanra wa ninu ewu kiko aisan jẹjẹrẹ Prostate ju awọn ti ko sanra pupọ. Gẹgẹ bi a ṣe salaye ṣaaju pe aisan jẹjẹrẹ Prostate yi a maa saba daamu awọn ọkunrin alawọdudu ju awọn alawọ funfun lọ. Nilẹ Africa Naijiria ni ibi tawọn eeyan pọ si julọ toiri naa ninu awọn alawọdudu to n ba aisan yi lọ ti Naijiria ko kere. Akọsilẹ taa ri sọ pe ida meji lo wa ninu ewu aisan jẹjẹrẹ yii. Lọdọọdun o sọ pe eeyan ẹgbẹrun lọna ogun ni aisan jẹjẹrẹ yi maa n pa ni Naijiria. Lọpọ igba ayẹwo ile iwosan a maa fihan pe awọn ti aisan yi ti wle siwọn lara lo pọ julọ."
Orí kó àwọn ìlúmọ̀ọ́ká mẹ́wàá yọ nínú ìjàmbá bàlúù tó wáyé ní Ibadan,Baluu aladani kan pẹlu awọn eekan ilu bii mẹwaa ninu ti yọ kuro loju opo ibalẹsi awọn baluu ni papakọ ofurifu Ladoke Akintọla to wa nilu Ibadan tii ṣe olu ilu ipinlẹ Ọyọ, lẹkun iwọ oorun gusu orilẹede Naijiria. Ohun ti a gbọ ni pe nnkan bii agogo mọkanla owurọ ọjọ Ẹti ni iṣẹlẹ naa waye. Baluu naa, ti nọmba idanimọ rẹ jẹ N580KR, yọ gẹrẹ kuro loju ọna wọ inu igbo lọ. Awọn panapana at’awọn oṣiṣẹ adoola ẹmi tete ya bo ibẹ amọ ko si ẹnikẹni to ku tabi fi ara pa. A gbọ wi pe agbẹnusọ ajọ amojuto papakọ ofurifu ni Naijiria, FAAN, Carol Adekotujọ ṣalaye fun awọn akoroyin kan pe lootọ ni iṣẹlẹ naa waye ati wi pe, “ilu Abuja ni baluu aladani naa ti n bọ. o balẹ nirọwọrọsẹ ki o to yọ kuro loju opo ibalẹsi awọn baluu. Ko si ẹnikẹni to ku nibẹ.” Gbọnmọgbọnmọ iṣẹlẹ ijamba ọkọ baluu lẹnu lọwọlọwọ yii ti n kọ ọpọ lominu. Bi ẹ ko ba gbagbe, laipẹ yii ni irufẹ iṣẹlẹ yii pẹlu ṣẹlẹ si baluu kan to gbe minisita fun ohun amuṣagbara, Adebayọ Adelabu ni oṣu kọkanla ọ
Èèyàn mẹ́ta lọwọ́ ti tẹ̀  lórí ìbúgbàmù tó wáyé ní Ibadan - Ìjọba Oyo,Ijọba ipinlẹ Oyo ti kede sita pe ọwọ ti tẹ afurasi mẹta to lọwọ ninu isẹlẹ ibugbamu to waye ni Bodija nibi ti ọpọ eeyan ti padanu ẹmi wọn. Oludamọran si Gomina lori ọrọ eto abo, Fatia Owoseni lo kede ọrọ naa lasiko to n ba awọn akọroyin sọrọ niluu Ibadan. Owoseni ni eeyan mẹta ni iwadi ti fihan pe wọn lọwọ ninu ibugbamu naa, ti wọn yoo si foju ba ileẹjọ lori iwadi ti awọn agbofinro se. O tẹsiwaju pe agbegbe Aderinola ni ibugbamu naa ti waye ki i se agbegbe Dejo Oyelese. Bakan naa lo safihan orukọ nnkan to bugbamu naa, eyi to pe ni ‘Water Gel Type Based Explosive’ to si jẹ pe ina mọnamọna lo ma sokunfa ibugbamu naa. O ni ẹrọ aworan CCTV to jẹ ti ọkan lara Ile ti ibugbamu naa kọlu lo tu asiri bi isẹlẹ naa se waye. “A ni anfani to se iwadi ibugbamu yii ni kiakia, ti awọn agbofinro si lọ kaakiri lati se iwadi to tọ ni agbegbe naa. “Ẹka EOC ti gba ọpọ ẹri lori ohun to sẹlẹ, ti iye dukia to ba lasiko ibugbamu naa. “Ni dede ago mẹfa, Ọjọ Ẹti, ọjọ kẹta oṣu keji, to jẹ ọjọ kejidinlogun ti isẹlẹ naa waye, iye eeyan ti ibugbamu naa kọlu lo 335, ti wọn si ti forukọ, silẹ ni ẹka pajawiri pẹlu ileeṣẹ mẹrindinlogun, ile ijọsin, Mọsalasi ati Ile iwosan UCH si ti wa forukọ silẹ fun awọn ohun ti wọn padanu.” Iṣẹlẹ ibugbamu kan ti waye ni aṣalẹ ọjọ Iṣẹgun, ọjọ kẹrindinlogun oṣu kinni ni agbegbe Adeyi Bodija ilu Ibadan. Gẹgẹ bi awọn kan to ba BBC News Yoruba sọrọ ṣe sọ iro ibugbamu naa rinlẹ de awon agbegbe kaakiri ilu Ibadan ni nnkan bii agogo mẹjọ alẹ to waye. Ṣe ni igboro daru ti ipaya si ba ọpọlọpọ awọn olugbe ibadan ni kete ti iro ibugbamu naa waye eyi to mi ọpọlọpọ agbegbe ilu nla naa lalẹ ọjọ Iṣẹgun Lara awọn agbegbe ti irọkẹkẹ ibugbamu naa de ni Bodija, Agbowo, Ẹlẹyẹle, Orogun, ati General Gas . Bakan naa lawon eeyan to wa lagbegbe bii Iwo road, Gate, Bẹrẹ Mokola ati bẹẹbẹ lọ pẹlu ni awọn pẹlu gbọ jinijini irọkẹkẹ ibugbamu ọhun. Awọn fidio ati aworan to n jẹyọ lori ayelujara n se afihan awọn oku ti wọn gbe kuro lagbegbe naa .
Bàbá mi Taye Currency ò ṣubú, ẹ yé gbé irọ́ kiri - Yusuf ọmọ Currency,Laarọ Ọjọru tii ṣe ogunjọ, oṣu Kẹta ọdun 2024 yii ni iroyin kan gba ori ayelujara pa pe gbajugbaja olorin Fuji, Taiwo Akande Adebisi ti ọpọ mọ si Taye Currency ṣubu ti o si dero ile iwosan niluu London loke okun. Iroyin ọhun sọ pe ilumọọka akọrin Fuji naa n forin dawọn eeyan lara kaakiri loke okun ni iṣẹlẹ yii fi waye. Awọn eeyan kan ti wọn sọ pe iṣẹlẹ naa ṣoju wọn ni Currency n ṣere lọwọ ni nigba to ṣadeedee ṣubu eleyii to mu ẹru ba awọn ololufẹ rẹ. Wọn ni awọn oṣiṣẹ eto ilera pajawiri lo sare gbe Currency digba digba lọ ile iwosan to wa layika ibi ti iṣẹlẹ naa ti ṣẹlẹ. A ko le sọ bo ya gbajugbaja olorin Fuji naa ni arun kan ti o ba a finra, amọ, ọpọ ninu awọn ololufẹ rẹ papaa julọ lori ayelujara ni wọn ti n kọminu lori ilera rẹ. Ẹwẹ, Currency gan an fun ra rẹ ti sọ pe ko si otitọ ninu iroyin to ti tan kalẹ lori ayelujara pe oun ṣubu wi pe oun si ti dero ile iwosan. Nigba to n ba ileeṣẹ iroyin kan sọrọ lori foonu, Currency sọ pe ko si nnkan kan to mu oun. O ni ‘’alaafia ni mo wa, ẹ maa dawọn to n gbe iroyin ofege kiri lohun.’’ Bakan naa, amugbalẹgbẹ rẹ, Tope Eluyefa naa sọ pe irọ nla lawọn eeyan kan n gbe kiri lorio ilera Currency. Eluyefa sọ pe oun ṣi ba Currency sọrọ laarọ oni Ọjọru ki iroyin naa to jade. ‘’Ẹ beere lọwọ wọn pe nibo ni o ti ṣubu, o ti wa nle bayii,’’ Eluyefa lo sọ bẹẹ. Ọmọ ọdun mẹtadinlogun ni Currency nigba ti o bẹrẹ iṣẹ orin Fuji pẹlu Kehinde ekeji rẹ to ti ku ati Rahmon Akilapa, to jẹ manija rẹ nigba naa ti oun naa ti di oloogbe bayii. Gomina Seyi Makinde ipinlẹ Oyo yan an sipo aṣoju aṣa ni saa kinni rẹ lẹyin to kọrin fun un lasiko ipolongo ibo. Yusuf Adebisi, to jẹ ọmọ Currency naa wọle ibo ile igbimọ aṣofin ipinlẹ Oyo nibi to ti n ṣoju ẹkun guusu iwọ-oorun ipinlẹ Oyo. Ọmọkunrin Taye Currency, Yusuf Adebisi to tun jẹ ọmọ ile igbimọ aṣofin ipinlẹ Oyo naa ti sọ pe kokoko bayii ni ara baba oun le. Nigba to n bawọn akoroyin sọrọ, Adebisi sọ pe ni gbogbo igba loun n ba baba oun sọrọ. ko si si igba kan ti oun ṣe akiyesi ailera ninu ohun rẹ. Adebisi ṣalaye pe awọn eeyan kan lo pinu lati gbe iru iroyin ofege yii sita, eyi to yẹ ki gbogbo eeyan yi danu. Aṣofin Yusuf ni iyalẹnu lo jẹ fun oun bi ọpọ eeyan ṣe n pe oun lori ago lati beere nipa ilera baba oun. O ni gbogbo ere ti baba oun n ṣe loke okun lo wa lori itakun ayelujara. Nitori naa, ko si ibi kankan ti o ti ṣubu tabi ṣaarẹ. ''Mo fẹ fi da gbogbo eeyan loju papaa julọ awọn ololufẹ baba mi, Taye Currency pe ko si nnkan to ṣe Currency. Currency n ṣere rẹ lọ lati ibikan si ibomiran lọwọ yii loke okun. Mo fẹ kawọn eeyan fara balẹ nitori ko si ewu loko fun baba mi, afi giri aparo lasan. Kii ṣe asiko yii lo yẹ kawọn eeyan kan maa gbe iroyin ofege kiri. Orilẹede Naijiria nilo adura lasiko yii ki nnkan le yipada si rere,'' Adebisi lo sọ bẹẹ.
""
Wọ́n bá òkú ọ̀gá ọlọ́pàá nínú ilé rẹ̀ l‘Ogbomoso, ariwo sọ!,Níṣe ni àwọn ènìyàn ìlú Ogbomoso, ìpínlẹ̀ Oyo ń kọ ah! Ah! ní òwúrọ̀ ọjọ́ Ajé, bí wọ́n ṣe bá òkú igbákejì kọmíṣánnà ọlọ́pàá ti iléeṣẹ́ ọlọ́pàá Eko, Gbolahan Oyedemi nínú ilé rẹ̀. Oyedemi ló ṣiṣẹ́ gẹ́gẹ́ bí olórí ẹ̀ṣọ́ àwọn ọlọ́pàá fún gómìnà tẹ́lẹ̀ rí ní ìpínlẹ̀ Oyo, olóògbé Alao Akala lọ́dún 2006. Olóògbé Oyedemi tó jẹ́ ọmọ bíbí ìlú Ogbomoso, ṣàbẹ̀wò sí ìlú náà láti ṣayẹyẹ ọdún àjíǹde lópin ọ̀sẹ̀. Àwọn ará àdúgbò tí ìṣẹ̀lẹ̀ náà ti wáyé sọ fun àwọn akọ̀ròyìn pé, wọ́n ṣàdédé bá òkú ọ̀gá àgbà ọlọ́pàá náà nínú ilé tó ń mì jolojolo. Èyí ló ń mú kí àwọn èèyàn máa rò ó wí pé bóyá ó pa ara rẹ̀ ni. Wọ́n ṣàlàyé pé Oyedemi àtàwọn abẹ́ṣinkáwọ́ rẹ̀ ni wọ́n jọ wọ ìlú Ogbomoso àmọ́ tó sọ fún wọn pé kí wọ́n máa lọ sílé wọn láti lọ ṣọdún. Ọlọ́pàá mìíràn tí òun àti Oyedemi jọ ṣiṣẹ́ lábẹ́ àkóso Akala ní ó ya àwọn lẹ́nu láti gbọ pé Oyedemi jáde láyé lẹ́yìn tó lọ sílé lọ ṣọdún. Ohun tí a gbọ́ ni pé Oyedemi ló ń gbé pẹ̀lú ìyá rẹ̀ tẹ́lẹ̀ ní ilé tó kọ́ fún ìyá náà ní agbègbè Randa kó tó di wí pé ó kó lọ sí ilé mìíràn tó kọ́ sí òpópónà Petros Academy Street, Federal Lowcost area níbi tó kú sí. Àwọn kan ń sọ pé Oyedemi kò ní ìyàwó títí tí ọlọ́jọ́ fi dé.
"Kílódé tí Makinde àti Atiku ń tahùn sí ara wọn lórí ọ̀rọ̀ ìbúgbàmù Ibadan?,Lẹyin ibugbamu to waye niluu Ibadan ni nnkan bii ọsẹ meji sẹyin, ọkanojọkan awọn eekan ilu, aṣoju ijọba ati oloṣelu lo ti ṣe abẹwo si agbegbe Adeyi, Bodija nibi ti ibugbamu naa ti fi ọpọ ẹmi ṣofo, ti o si ba ọpọ dukia jẹ. Oloṣelu to ṣe abẹwo si ibi iṣẹlẹ naa gbẹyin lọjọ Aje ni Peter Obi, ti o jẹ oludije si ipo aarẹ orilẹede Naijiria ninu eto idibo aarẹ ọdun 2023. Lasiko ti Obi ṣe abẹwo si ofiisi Gomina ipinlẹ Ọyọ, Ṣeyi Makinde lati kẹdun lori iṣẹlẹ aburu naa, Makinde dupẹ lọwọ Obi fun abẹwo naa Bẹẹ gẹgẹ lo ṣe n fi ọrọ sita wi pe igbakeji aarẹ tẹlẹri lorilẹede yii, ti o tun jẹ oludije si ipo aarẹ Naijiria ninu ẹgbẹ oṣelu PDP ninu eto idibo to kọja lọ, Atiku Abubakar ko tii ba oun kẹdun lori ibugbamu naa. Kini Makinde tun sọ? Makinde sọ fun Obi pe, ""mo dupẹ pe o wa si ipinlẹ wa lati ba wa kẹdun lori ibugbamu to ṣẹlẹ. Aarẹ orilẹede yii ti kan si wa gẹgẹ bi iwọ naa ṣe fi ara han yii, ṣugbọn oludijẹ si ipo aarẹ ninu ẹgbẹ oṣelu mi (Atiku) ko pe mi, bẹẹ si ni ko fi atẹjiṣẹ ranṣẹ"". ""Mo n sọ eleyii ni gbangba nitori o yẹ ki awọn adari wa maa fi akoko silẹ fun eto oṣelu ati ikaanu ọmọniyan"". Makinde ni iṣe iwadii ṣi n tẹsiwaju lati ṣe awari ohun to ṣokunfa iṣẹlẹ laabi naa. O fi kun ọrọ rẹ wi pe awa eeyan kan to n wa kusa lọna aitọ lo ko awọn ado oloro ti wọn n lo wa adugbo ti awọn eeyan n gbe. Atiku náà dáa padà fun Makinde? Ki ohun ti Makinde fi ranṣẹ si Atiku to tutu ni igbakeji aarẹ tẹlẹri naa ti fesi pada. Alamọran pataki fun Atiku lori igbohunsafẹfẹ, Paul Ibe ṣe akojọpọ ọrọ ti Atiku fi lede fun awọn oniroyin. Atiku ni ko si otitọ ọrọ ninu ẹsun ti Makinde fi kan oun nipa ibugbamu to ṣẹlẹ niluu Ibadan, nitori ki iṣẹlẹ naa to pe wakati mẹrinlelogun ni oun ti fi ọrọ ibanikẹdun ranṣẹ si ijọba ati awọn eeyan ipinlẹ Ọyọ. Atiku fi kun ọrọ rẹ wi pe boya nitori ọwọ Makinde to di lasiko iṣẹlẹ pajawiri naa ni ko fi ṣe akiyesi ọrọ ibanikẹdun ti oun fi ranṣẹ lẹyin iṣẹlẹ naa. Atẹjade naa tọka rẹ ni pato wi pe lọjọ kẹtadinlogun oṣu kinni ọdun yii ni oun fi ọrọ lede lori ikanni ayelujara lati ba awọn eeyan ipinlẹ Ọyọ kẹdun lori iṣẹlẹ naa."
"Lásìkò tí Pásítọ̀ ń kìlọ̀ fáwọn darandaran tó d'ẹran jẹ oko rẹ̀ l'Ogbomoso ni wọ́n gún un lọ́bẹ pa - Ẹ̀gbọ́n olóògbé,Taiwo Jacob to jẹ ẹgbọn pasitọ Segun Adegboyega tawọn afurasi Fulani darandaran ṣeku pa loko rẹ ni agbegbe Gege to wa ni opopona Ogbomoso si ilu Iseyin ti sọ pe lasiko ti o n kilọ fawọn darandaran to da ẹran jẹ oko rẹ ni wọn gun un lọbẹ pa. Awọn darandaran naa ni won ko ẹran wọn jẹ oko Pasitọ Adegboye lọjọ Ajẹ ọjọ kọkandinlọgbọn  oṣu kinni ọdun yii ti oloogbe naa si koju wọn lati dẹkun iwa ibi wọn. Ẹ̀gbọ́n oloogbe naa sọ fun BBC Yoruba pe ""ile ẹkọ ni pasito Segun wa nigba ti iyawo rẹ pe e lati wa ba awọn darandaran to da ẹran wọn gba inu oko iṣu rẹ. Igba akọkọ ko niyi ti pasito ti n pe akiyesi awọn darandaran naa lati mu awọn ẹran wọn gba ibomiran ti wọn ko si da pasitọ Adegboyega lohun. Ọgbẹni Jacob ni gbogbo oko oloogbe ọhun ko ju ebe iṣu diẹ lọ yatọ si ibi ti o gbin ẹ̀fọ́ ati ewedu si lọ. Leyin ariyanjiyan to waye laarin oloogbe naa ati awọn Fulani darandaran, ọkan ninu awọn Fulani ọhun gun Pasito Adegboyega lọbẹ latẹyin kí wọn to salọ. Okada ni a fi gbe oloogbe lọ sílè ìwòsàn kò tó gbẹmi mi.'' Lara awọn ọdọ agbegbe Gege nibi ti iṣẹlẹ naa ti waye ṣalaye  wi pe,""Pasitọ Adegboyega ti ṣaaju akoko yii ni ariyanjiyan ranpẹ pẹlu awọn Fulani ọhun, nitori gaa wọn kò jinna si ile pasitọ Adegboyega. “Lọjọ ti pasitọ Adegboyega ku, iyawo mi pe mi ki n maa bọ wa si ile nitori wọn ti gun pasitọ lọbẹ. Loju ọna ni mo ti pade awọn to n gbe wọn lọ si ile iwosan, koda ọkada la lo láti gbe wọn. O ku diẹ ka de ile iwosan ni wọn padanu ẹmi wọn, oju ẹsẹ ti a de ile iwosan awọn dokita tiraka lati doola ẹmi wọn ṣugbọn epa ko boro mọ. Lẹsẹkẹsẹ ni a ko ara wa jọ lati wa awọn Fulani naa, wakati diẹ lẹyin ti a n wa wọn kaakiri inu igbo là bawọn pade ṣugbọn a o rí ẹni ti o ṣiṣẹ ibi naa. Ṣugbọn atẹni to ni agbo maalu àti awọn to ba n da a la ko lọ si aafin Soun Ọba Ghandi Olaoye. Soun ti ile Ogbomoso nigba ti o n ba awọn ara ilu sọrọ ṣeleri wi pe awọn to lọwọ si iku Pasitọ Adegboye yoo foju wina ofin. Oba Olaoye ni oun yoo ṣiṣẹ pọ pẹlu awọn agbofinro lati ri daju wi pe idajọ ododo waye tí opin yoo si de ba iru iṣẹlẹ naa nilu Ogbomoso. Pasitọ ijọ aladani ni kan, Adegbouega to tun n ṣiṣẹ agbẹ ni a gbọ pe awọn afurasi Fulani darandaran ti ṣekupa ninu oko rẹ ni agbegbe Gege to wa ni opopona Ogbomoso si ilu Iseyin ni ipinlẹ Oyo. Awọn afurasi darandaran naa ni a gbọ pe wọn da jẹ ẹran jẹ oko Pasitọ Adegboye lọjọ Ajẹ ọjọ kọkandinlọgbọn oṣu kinni ọdun yii ti oloogbe naa si kọju wọn lati ko ẹran wọn kuro ninu oko rẹ. Iroyin fìdi rẹ mulẹ wi pe niṣe lawọn darandaran fulani naa kọju ija si pasitọ yii  ti wọn si gun un lọbẹ titi ti ẹmi fi bọ lara rẹ. Lẹyin isẹlẹ naa lawọn araalu mu awọn afurasi darandaran mẹta ti wọn sọ pe wọn lọwọ ninu iṣẹlẹ ọhun. Lẹsẹkẹsẹ ni wọn si gbe wọn lọ si aafin Soun ilu Ogbomoso, Oba Ghandi Olaoye Orumogege 111. Kabiyesi ko beṣu bẹgba lati paṣẹ pe ki wọn gbe wọn lo si ahamo ọgba awon olopaa to wa ni agbegbe Owode niluu Ogbomoso. Soun ti ile Ogbomoso nigba ti o n ba awọn ara ilu sọrọ ṣeleri wi pe awọn to lọwọ si iku Pasitọ Adegboye yoo foju wina ofin. Oba Olaoye ni oun yoo ṣiṣẹ pọ pẹlu awọn agbofinro lati rii daju wi pe idajọ ododo fìdi waye kí opin si deba iru iṣẹlẹ naa niluu Ogbomoso. Awọn afurasi mẹta naa ni a gbọ pe wọn ti wa ni ahamọ ọlọpaa niluu Ibadan bayii."
Wo àwọn nǹkan tó yẹ kó o mọ̀ nípa àṣẹ wàá tí Makinde pa lórí kíkó ohun èlò ìbúgbàmù pamọ̀ rèé,Gomina ipinlẹ Oyo Seyi Makinde ti buwọlu aṣẹ waa kan to da lori kiko nkan ibugbamu tabi nkan to le ṣe akoba pamọ. Ni ile ijọba ni Makinde ti buwọlu aṣẹ waa yi nibi ayẹyẹ ranpẹ kan. Aṣẹ waa yi to n waye lẹyin iṣẹlẹ ibugbamu to ṣakoba fun ẹmi ati dukia ni ipinlẹ naa. Lọjọ Kẹrindinlogun oṣu Kini ni ibugbamu kan dahun ni agbegbe Bodija ni Ibadan ti awọn eeyan marun un si padanu ẹmi wọn. Eeyan mẹtadinlọgọrin farapa ti aimọye dukia si farakasa ninu ibugbami yi. Makinde sọ pe gbigbe aṣẹ waa yi kalẹ yoo daabo bo araalu nipa awọn nkan to le mu akoba wa ti yoo si tun dena ki iru iṣẹlẹ Bodija ma ba waye. Yoruba bọ wọn ni ibi ti ko ba ti si ofin ko le si ijiya nibẹ. Ofin to rọ mọ aṣẹ waa yi gẹgẹ bi Gomina naa ṣe ṣalaye kọkọ mọ riri fifi to ijọba leti ti eeyan ba fẹ ko nkan oloro sile yala ọlọdani tabi oni ileeṣẹ. Loju opo rẹ ni Facebook ti Makinde fi alaye si lori aṣẹ waa yi, o ni ''ẹnikẹni to ba ni awọn nkan oloro yi lọwọ ni ipinlẹ Oyo gbọdọ fi to awọn alaṣẹ leti laarin wakati mejilelaadọrin ti aṣẹ yi ba fidi mulẹ'' Ohun ti eleyi yi tunmọ si ni pe ẹni to ko nkan to le ṣakoba sile ti ko si fi to ijọba leti ṣaaju ki aṣẹ waa yi to mulẹ gbọdọ tọ ijọba lọ lati fi to awọn alaṣẹ leti. Ni ti tawọn to ba wa ṣẹṣẹ n ko awọn nkan yi si ipamọ, anfaani wakati mẹrinlelogun pere ni ijọba fun wọn lanfaani lati fi to awọn alaṣẹ leti. Ki wa ni ijiya to wa fun ẹni ti ko ba ṣe bẹẹ? Ọrọ ko pọ pupọ lori ijiya to tẹle aṣẹ waa yi. Ni ṣoki ohun ti Gomina Makinde sọ ni pe kikọ lati tẹle ilana aṣẹ waa yi yoo ja si pe onitọhun tapa si ofin ni. O ni ''labẹ abala kejidinlogoji iwe ofin ọdaran ipinlẹ Oyo ọdun 2000 ijiya yoo wa fun ẹnikẹni to ba keti ikun si ofin yi'' Ko sọ iru ijiya tii ṣe yala boya ẹni naa yoo ṣẹwọn ni tabi ti yoo san owo itanran.
Ṣé lóòtọ́ ni alága NURTW ìpínlẹ̀ Oyo tẹ́lẹ̀ Lateef Akinsola ‘Tokyo’ jáde láyé?,Alaga ẹgbẹ awọn awakọ, NURTW ipinlẹ Oyo tẹlẹ, Lateef Akinsola ti ọpọ mọ si Tokyo ti sọ pe irọ ni iroyin to gbode pe oun ti jade laye. Tokyo funra lo sọ ọrọ naa ninu ifọrọwerọ kan lori redio abẹle Fresh FM niluu Ibadan laarọ oni ọjọ Aiku. Gẹgẹ bii ohun to sọ, alaafia ni oun wa, oun ko tii ku bẹẹ ni mimi kankan ko mi oun. Ninu ifọrọwerọ naa lo ti dupẹ lọwọ awọn ololufẹ rẹ atawọn eeyan ipinlẹ Oyo fun bi wọn ṣe n pe oun lori aago lẹyin iroyin iku oun. O ni iroyin ẹlẹjẹ naa ba awọn mọlẹbi oun ninu jẹ pupọ, o tun rọ awọn eeyan ipinlẹ Oyo lati tẹsiwaju ninu ṣiṣe atilẹyin fun ijọba gomina Seyi Makinde. Ṣaaju ni iroyin ti kọkọ gbode lọjọ Abamẹta pe ọkunrin ọhun ti fi aye silẹ. Lẹyin iroyin naa nia gbọ pe ọpọ awọn ololufẹ rẹ yabo ile rẹ to wa lagbegbe Akobo, niluu Ibadan, lati ba awọn mọlẹbi rẹ kẹdun. Ko pẹ lẹyin naa ti ọkan lara awọn ọmọ rẹ ọkunrin kede pe iroyin ẹlẹjẹ pọnbele ni iroyin ọhun. Amọ kaka ti yoo fi sọ ẹkunrẹrẹ ipo ti baba rẹ wa, niṣe lo pin fidio kan nibi ti gbajugbaja olorin fuji, Wasiu Ayinde Marshal ti n ki Tokyo. Ninu fidio naa ni Wasiu ti n sọ pe alaafia ni Tokyo, to jẹ ọkan gboogi lara awọn ololufẹ rẹ wa. Ẹwẹ, ẹgbẹ NURTW Oyo ko fi atẹjade kankan lede nipa iroyin naa lọjọ Abamẹta. A gbọ pe ọkan lara awọn olugbe agbegbe Akobo, ti ile Tokyo wa lo fi iroyin naa lede pe o ti jade laye, eyii to mu ki awọn ololufẹ rẹ ya bo ile rẹ. Lẹyin iroyin naa ni ọpọ araalu bẹrẹ si n sọ eronga wọn nipa ẹni ti ọkunrin ọhun jẹ.
Ìjọba ìpínlẹ̀ Ọ̀yọ́ sọ àgádágodo sí ẹnu ọ̀nà àbáwọlé ṣọ́ọ̀ṣì,ìdí rèé,Ijọba ipinlẹ Ọyọ labẹ iṣakoso Gomina Ṣeyi Makinde ti kede wi pe awọn ti ti ṣọọṣi kan, Christ Life Church to wa lagbegbe Golden Estate, Oluyọle, ijọba ibilẹ Guusu-Iwọ-Oorun Ibadan pa. Kọmiṣanna fọrọ eto ayika ati agbegbe, Abdulmojeed Mogbọnjubọla lo fi iroyin yii lede l’ọjọ Ẹti niluu Ibadan. Mogbọnjubọla sọ pe awọn ara adugbo ti ṣọọṣi ọhun wa ni wọn kọwe ẹsun si ijọba nipa ariwo ti awọn alakoso ati ọmọ ijọ naa n pa ni gbogbo igba. O ni gẹgẹ bi ijọba, awọn gbe igbesẹ lati ran awọn aṣoju lọ sibẹ lati ṣe iwadii nipa otitọ, to si ni awọn aṣoju ṣe fọnran fidio to ṣafihan bi ṣọọṣi naa ṣe n fi ariwo di awọn eeyan lọwọ. Bakan naa lo fi kun ọrọ rẹ pe awọn ti kọ iwe si awọn alakoso ṣọọṣi yii nipa iwe ẹsun ti wọn ri gba nipa wọn. Mogbọnjubọla tẹsiwaju pe yatọ si pe awọn kọ iwe si awọn alakoso ṣọọṣi naa, o l’awọn tun pe awọn agbaagba adugbo naa pẹlu awọn alakoso ṣọọṣi yii papọ lati ba wọn sọrọ nipa atunṣe. Ju gbogbo rẹ lọ, Mogbọnjubọla sọ pe awọn alakoso naa kọ eti ikun si gbogbo ẹbẹ ati arọwa ti ijọba pa fun wọn, ti wọn si tẹsiwaju lati maa fi ariwo di awọn araalu lọwọ. Kọmiṣanna naa ni awọn ko ni igbesẹ miran lati gbe ju ki wọn ti ṣọọṣi naa pa niwọn igba ti awọn alakoso ko ṣetan lati dẹkun fifi ariwo ijọsin di awọn araalu lọwọ. O ni ẹsun ti wọn fi kan ṣọọṣi ọhun tako iwe ofin ati ilana to de ayika ati agbegbe ti ọdun 2023, iyẹn Extant Environmental Regulations ni abala kejidinlọgọta, ipin keji. Ninu ọrọ rẹ, Mogbọnjubọla ni “Ko tun si ohun ti ijọba tun le ṣe mọ ju ki wọn ti ṣọọṣi yii pa lati le dẹkun wahala to ṣeeṣe ko waye nitori ariwo ti wọn n pa di araadugbo leti. “Ikọ ti a ran lọ lati ṣe iwadii ka ohun ṣọọṣi naa silẹ lasiko ijọsin ni ọpọ igba, eyi si fihan pe lootọ ni ẹsun ti wọn fi kan ile ijọsin naa ri. Lati ori orin titi de awọn ẹsin miran ti wọn n ṣe, ariwo ni.'' “A pe ipade lati yanju aawọ yii laarin ara adugbo ati awọn alakoso ijọ l'Ọjọ Kẹsan, oṣu Kọkanla, ọdun 2023, nibi ti awọn alakoso yii ti kọ lati tọwọ bọwe adehun.'' “Wọn lawọn nilo lati gba aṣẹ lọwọ awọn alakoso olu ileeṣẹ ijọ wọn ko to di pe wọn tọwọ bọwe adehun kankan, ati pe awọn yoo jabọ lọjọ kẹrin, oṣu Kejila, ọdun 2023. Ile ijọsin naa ko ti fesi yala loju opo ayelujara tabi ninu atẹjade kankan lati sọ ero wọn lori igbesẹ ijọba yi. Ọrọ ariwo jẹ ohun fakinfa laarin awọn araalu ati awọn ile ijọsin ni paapa nibi ti ile ijọsin naa ba sunmọ tabi to wa laarin ile igbe. Botilẹ jẹ wi pe awọn ẹka ijọba to n mojuto ariwo layika maa n gbiyanju lati pẹtu saawọ to ba niṣe pẹlu ariwo pipa, ọpọ ni kii ka ọrọ yi kun ti wọn a si tun tẹsiwaju lati maa fa inira fraalu pẹlu ijọsin wọn. Ati ẹlẹsin musulumi ati Kristẹni ni aje ọrọ yi ṣẹ mọ lori.
Ìjọba Oyo pín ₦500m fún àwọn olókoòwò kékèké,Ijọba ipinlẹ Oyo ti pin ẹẹdẹgbẹta miliọnu naira fun awọn olokowo kekeke ti iye wọn le ni ẹgbẹrun meji lati ṣowo. Owo ọhun, to jẹ owoya ni wọn pin labẹ eto Sustainable Action for Economic Recovery (SAfER). Ṣaaju ni gomina Seyi Makinde ti kọkọ ṣeleri pe ijọba oun yoo pese owo naa fun awọn olokowo ọhun, eyii ti wọn yoo san pada pẹlu ele diẹ. Owo naa ni ijọba Oyo pin nipasẹ awọn ile ifowopamọ alabọde meje kaakiri ipinlẹ ọhun. Awọn ile ifowopamọ naa ni Ebedi Microfinance Bank, Iseyin; Fullrange Microfinance Bank, Ibadan; Kadupe Microfinance Bank, Saki; Isale Oyo Microfinance Bank, Oyo; Caretaker Microfinance Bank, Ogbomoso; Excel Microfinance Bank, Ibadan; ati NUT Oke Bola Microfinance Bank, Oke Bola, Ibadan. Apapọ iye awọn oṣiṣowo to ri owo naa gba, gẹgẹ bii atẹjade ijọba ni 2,078. Nigba to n sọrọ lori owo naa, alaga SafER, Otunba Segun Ogunwuyi ni gomina Makinde gbe igbesẹ ọhun lọna sti ṣatilẹyin fun awọn oniṣowo kekeke, ati pe ijọba mọ ojuṣe wọn lara eto ọrọ aje ipinlẹ naa. Ogunwuyi, to tun jẹ olori oṣiṣẹ gomina Makinde ni ọpọ oniṣowo ipinlẹ Oyo lo jẹ oniṣowo kekeke. O fi kun pe niwọn igba ti ijọba ba le ṣatilẹyin fun wọn, yoo rọrun fun awọn eeyan naa lati ṣowo ati lati jere, eyii ti yoo mu ọrọ aje ipinlẹ ọhun gboro siwaju si. Gẹgẹ bii ohun to sọ, ko si makaruru kankan ninu bi awọn ṣe mu awọn to ri owo naa gba. O sọ pe awọn ile ifowopamọ ti wọn ba dowopọ lo kede awọn ti owo ọhun tọ si, ati iye to tọ si ẹnikọọkan wọn. Lẹyin naa lo rọ awọn to ri owo ọhun gba ki wọn na lori ohun ti wọn gba owo naa fun.
Kókó méje nípa ìgbé ayé Olubadan Olalekan Balogun tó wàjà,Kii ṣe iroyin tuntun mọ pe Kabiyesi Olubadan ti ilẹ Ibadan, Ọba Moshood Olalekan Balogun ti waja. Ile iwosan nla Fasiti ti Ilu Ibadan UCH ni baba dakẹ si lẹyin ti wọn lọ gba itọju fun ailera diẹ. Lọwọlọwọ taa n ṣe akojọ iroyin yii ni ipalẹmọ ti n tẹsiwaju lati sin Olubadan  ni ilana ẹlẹsin musulumi ni ago mẹrin ọsan ọjọ Ẹti. Bi eleyi ṣe n waye la ni ki a jẹ ki a la ara wa lọyẹ, nipa iru ẹni ti Olubadan jẹ ṣaaju ko to de ori ipo ati lasiko to wa lori oye gẹgẹ bi Kabiyesi ti ilẹ Ibadan. Ọpọ to mọ Kabiyesi Lekan Balogun lo mọ ọ gẹgẹ bii oloṣelu to fi igbakan ri jẹ sẹnetọ lorilẹede Naijiria. Amọ ṣa o tun jẹ gbajumọ oniṣowo to si n joko gẹgẹ bii ọmọ igbimọ iṣakoso ọpọlọpọ awọn ileeṣẹ okoowo nlanla lorilẹ-ede Naijiria ati loke okun paapaa. Awọn to baa ṣe ri ṣo pe lẹka wiwa epo rọbi, iṣẹ ọgbin, karakata, iṣakoso ati irinajo afẹ iyan Kabiyesi ko ṣe ko ni kekere ṣaaju ko to dori ipo Olubadan. Koda o  fi igba kan ri ṣe alakaso lọpọlọpọ ẹka ni ileeṣẹ epo rọbi Shell Petroleum Development Company. Oba Lekan Balogun fi igba kan ri ṣe oluwadi agba ni Fasiti Ahmadu Bello, ABU to wa nilu Zaria. Lekan Balogun tun jẹ oludari nileeṣẹ iwe iroyin Triumph Newspapers to wa ni Kano; Olootu iwe iroyin oloṣooṣu -The Nigeria Pathfinder pẹlu. O tun figba kan jẹ olubadamọran nipa akoso lawọn ileeṣẹ bii Leyland, Exite Battery ati Nigerian Breweries. Gbajumọ onkọwe, ẹlẹyinju aanu ati akọṣẹmọṣẹ ni. O kẹkọọ gba oye imọ ijinlẹ ọmọwe, ni ẹkọ imọ akoso ilu Public Administration ni Fasiti Columbus International Universit. Omo Balogun gboye keji Masters degree ni imọ nipa akoso ilu ati awujọ, Public and Social Adminsitration ni Brunel University. Bẹẹ lo gboye ijinlẹ akọkọ Bsc ni imọ nipa ọrọ aje, Economics ni Fasiti Manchester University, gbogbo rẹ nilu Gẹẹsi. Lojuna oṣelu, Oloye Lekan Balogun ti figba kan ri gbe igba ibo fun aarẹ lẹgbẹ oṣelu SDP. O si tun figba kan ri gbe igba ibo gomina lẹgbẹ oṣelu PDP, bakan naa lo si tun ti di sẹnetọ ri pẹlu. Nigba to wa ni ile aṣofin apapọ gẹgẹ bii Sẹnetọ to n ṣoju ipinlẹ Ọyọ. Sẹnetọ Lakan Balogun jẹ alaga igbimọ tẹẹkoto lori aato Naijiria. O si tun jẹ ọmọ ẹgbẹ awọn igbimọ tẹẹkoto lori iṣuna, abo ati ọtẹlẹmuyẹ, ọrọ ọlọpaa ati Ologun oriilẹ nile aṣofin agba Naijiria. Ọjọ Kọkanla oṣu Kẹta ọdun 2022 ni Gomina Seyi Makinde gbe ọpa aṣẹ fun Oba Mashood Lekan Balogun gẹgẹ bi Olubadan kejilelogoji ti ilẹ Ibadan,. Kabiyesi alayeluwa, Oba Dr. Moshood Lekan Balogun Alli Okunmade Keji de ori oye lẹni ọdun mọkandinlọgọrin. Laarin igba to wa lori aleefa, ailera ati jijẹ agba ko jẹ ki araalu foju ri Olubadan pupọ. Lẹyin awọn ayẹyẹ kookan ti Olubadan ti n yọju fẹẹrẹfẹ si araalu,ọpọ ni ko foju ri Olubadan gẹgẹ bi wọn yoo ti ṣe fẹ. Amọ lasiko rẹ naa ilu tuba o tuṣẹ paapa laarin awọn oloye. Lasiko rẹ ni atunṣe ba eto oye jijẹ to mu ki awọn oloye nilu Ibadan gba ade gẹgẹ bi ọba ni agbegbe koowa wọn. Irọwọrọsẹ ni eto yi fi waye ti ko si mu wahala kankan wa.
"Ìjọba ìpínlẹ̀ Oyo ti ilé ìwòsàn aládàni mẹ́fà pa lórí ẹ̀sùn lílo ayédèrú òṣìṣẹ́,Ijọba ipinlẹ Oyo ti gbe ile iwosan mẹfa tipa lori ẹsun pe wọn ko koju oṣuwọn. Lara awọn ẹsun ti ijọba fi kan awọn ile iwosan naa ni pe wọn n gba awọn oṣiṣẹ ti ko koju oṣuwọn siṣẹ lati maa tọju awọn alaisan. Kọmiṣọna fun eto iroyin ipinlẹ oyo, Ọmọba Dotun Oyelade, lo fi ọrọ naa lede ninu atẹjade kan. Lasiko to n yẹ awọn ile iwosan kan wo niluu Ibadan, alaga ajọ to n gbogun ti awọn ayederu oṣiṣẹ eto ilera, Dọkita Adekunle Aremu sọ pe awọn n ṣeto naa lati daabo ilera awọn eeyan ipinlẹ Oyo. Aremu ni ijọba Oyo ko ni faaye gba ki awọn oṣiṣe ti ko koju oṣuwọn maa tọju awọn alaisan nipinlẹ naa. O fi kun pe ẹnikẹni to tapa si ofin eto ilera ipinlẹ Oyo yoo foju wina ofin. O tun rọ awọn araalu lati maa ṣi ijọba ni gbẹrẹ ipakọ ti wọn ba kofiri ayederu oṣiṣẹ eto ilera kankan layika wọn. O sọ ninu atẹjade naa pe “Afojusun wa ko ṣoro lati damọ, ijọba ipinlẹ Oyo mu eto ilera araalu ni ọkunkundun. “Ijọba n ri daju pe eto ilera awọn eeyan wa wà lara eyi to dara julọ lasiko yii, ki awọn araalu le wa ni ilera pipe."" Lara awọn ile iwosan ti ijọba naa gbe tipa ni New Jobi Memorial Hospital; Omolara Clinic & Maternity Home; Amazing Grace Medical Clinic; Emiloju Clinic ati Maternity Centre, Ogbere. Awọn to ku ni Safeway Clinic, Gbaremu ati Emilagba Clinic ati Maternity Centre, Ibadan."
"Àwọn àgbẹ̀ ké gbàjarè lọ sí ààfin Soun Ogbomoso lórí ìkọlù àwọn darandaran,Ọgọrọ awọn agbẹ lati ijọba ibilẹ Oriire ni agbegbe Ogbomọṣọ ti pariwo sita lori ikọlu awọn darandaran to n waye ni lemọlemọ ni ayika wọn. Awọn agbẹ naa fi aidun inu wọn han l'Ọjọbọ, lasiko ti wọn ṣe ifẹhonuhan lọ si aafin Ṣọun ilẹ Ogbomọṣọ, Ọba Afolabi Ghandi Olaoye. Wọn parọwa si Ọba alade naa ati awọn alẹnulọrọ lati gba wọn lọwọ ikọlu awọn ẹni afẹsunkan naa. Aṣoju ẹgbẹ awọn agbẹ to le iwaju ifẹhonuhan naa, Aremu Ogundare ṣe alaye wi pe lati ilu mẹta ọtọọtọ ni awọn agbẹ naa ti korajọpọ lati pariwo sita. Awọn ilu naa ni, Kedo Arigbeyo, Kedo Salami, ati Mosunmaje. Ogundare gbarata wi pe iranlọwọ Ọba alade naa ni awọn nilo lati dẹkun awọn ikọlu to n ṣe akoba fun okoowo ati dukiya wọn. O ni, ""Awọn maalu ti ṣe ọpọlọpọ akoba fun wa. Wahala yii bẹrẹ ni bii ọdun mẹrin si marun un sẹyin. A ko gbadun oko dida bii tẹlẹ mọ, gbogbo oko ẹgẹ ti a gbin ati kaṣu si ni wọn ti da maalu wọ. Ati bọ awọn aya ati ọmọ wa ti le koko de ibi pe a ko ri owo ile ẹkọ awọn ọmọ wa san"". Aṣoju ẹgbẹ awọn agbẹ naa fi kun ọrọ rẹ wi pe ọpọlọpọ igba ni awọn ti lọ fi ẹjọ sun alaga ijọba ibilẹ ati ileeṣẹ ọlọpaa, ṣugbọn pabo ni igbiyanju wọn ja si. O ni ọpọlọpọ igba ni awọn darandaran yii maa n ṣa awọn agbẹ ni ada, ti wọn a si pa ẹnikẹni to ba gbiyanju lati da wọn duro; idi si niyii ti awọn fi wọde wa si aafin Ṣọun ilẹ Ogbomọṣọ lati beere fun iranwọ. Laipẹ yii ni BBC Yoruba jabọ iroyin lori pasitọ kan ti awọn afurasi darandaran pa sinu oko rẹ ni agbegbe Ogbomọṣọ. Oloogbe naa, Segun Adegboyega tawọn afurasi Fulani darandaran ṣeku pa loko rẹ ni agbegbe Gege to wa ni opopona Ogbomoso si ilu Iseyin ti sọ pe lasiko ti o n kilọ fawọn darandaran to da ẹran jẹ oko rẹ ni wọn gun un lọbẹ pa. Awọn darandaran naa ni won ko ẹran wọn jẹ oko Pasitọ Adegboye lọjọ Ajẹ ọjọ kọkandinlọgbọn oṣu kinni ọdun yii ti oloogbe naa si koju wọn lati dẹkun iwa ibi wọn. Ẹgbọn oloogbe naa, Taiwo Adegboyega sọ fun BBC Yoruba pe ""ile ẹkọ ni pasito Segun wa nigba ti iyawo rẹ pe e lati wa ba awọn darandaran to da ẹran wọn gba inu oko iṣu rẹ. Lẹyin ọrẹyin ni ẹmi ẹni to ni oko ba bọ si ọwọ awọn to daran jẹko."
Afonja: Ọ̀rẹ́ àjèjì ló kó bá Afọnja, tí Ilọrin fi bọ́ lọ́wọ́ Yorùbá,Laarin ọdun 1700, paapa ọdun 1750, ọkunrin akọni kan lalẹ hu ni ilu Ọyọ ti orukọ rẹ n jẹ Afọnja, to si kẹrẹkẹrẹ di Aarẹ Ọna Kakanfo fun ilẹ Yoruba eyi to safihan bo ti jẹ akikanju to. Lara awọn orukọ ọmọ ilẹ Kaarọ Oojiire ti a ko si lee gbagbe ni Afọnja wa, ta ba si se n ranti Afọnja, naa la ma ranti ilu Ilọrin, nibi ti Afọnja tẹdo si dọjọ alẹ. O tun seese ki iran Yoruba ma lee gbagbe Afọnja nitori ipa to ko nilu Ilọrin ati awọn isẹlẹ to sẹlẹ nibẹ, eyi to si n ja rainrain nilẹ titi di asiko ta wa yii. Gẹgẹ bi itan atẹnudẹnu ti jẹ ko ye wa, to fi mọ oju opo Wikipedia ati Facebook , a ko lee pe ori aja, ka ma peri ikoko ta fi se e, ni ọrọ Afọnja, ilu Ilọrin ati Ọyọ ile jẹ, nitori pe wọn tan mọ ara wọn. N jẹ bawo ni itan igbe aye Afọnja se lọ, ipa wo lo ko si idagbasoke iran Yoruba, ki si ni awọn isẹ to gbe ile aye se ta fi n ranti rẹ di oni yii ati isẹlẹ to waye laarin rẹ ati ẹya Fulani. Ibẹrẹ iṣubu Afọnja lati ọwọ Fulani nilu Ilọrin: Ọpọ ẹkọ lo wa lara itan Afọnja yii, eyi to yẹ ka mu lo lode oni nitori ẹni to jin si koto, yẹ ko kọ awọn ara yoku lọgbọn, itakun kansoso ko si yẹ ko da wa lepo nu lẹẹkeji. Ọgbọn ti itan Afọnja kọ wa:
"Makinde sọ̀rọ̀ lórí ibi tí ǹnkan dé dúró nípa ìbúgbàmù tó wáyé ní Ibadan,Gomina ipinlẹ Oyo, Seyi Makinde ti kan sara si ẹka eto ilera nipinlẹ Oyo fun bi wọn se ri i pe pupọ ninu awọn eeyan to farapa nibi isẹlẹ ibugbamu to waye ni agbegbe Bodija niluu Ibadan, ti kuro ni ile iwosan. Ninu ikede to fi si oju opo ayelujara X rẹ, ni alẹ ọjọ Aiku, ni Gomina Makinde ti sọ pe ida aadọruun ninu awọn eeyan to farapa, lo ti kuro nileewosan bayii, nitori pe ara wọn ti ya. “Ikọ eleto ilera ati kọmisana fun eto ilera nipinlẹ Oyo ṣe abẹwo si ile iwosan meji nibi ti awọn eeyan to farapa wa, ti ida aadọrun ninu awọn eeyan naa, lẹyin ti wọn gba itọju to peye, ti lọ si ile wọn.” Gomina ni apapọ eeyan to jade laye nibi isẹlẹ ibugbamu naa ko tii kọja marun un, ti awọn ikọ eleto ilera si ti bẹrẹidanilẹkọọ, ati imulọkan le fun awọn eeyan to kagbako ninu ibugbamu naa. Ileeṣẹ ajọ to n mojuto iṣẹlẹ pajawiri niluu Ibadan, lo ni eto naa ti n waye, lati ri pe isẹlẹ ọhun ko ṣe ijamba fun ọpọlọ wọn. Bakan ni gomina tun dupẹ lọwọ akẹẹgbẹ rẹ lati ipinlẹ Ẹkọ, Gomina Babajide Sanwoolu fun bi o ṣe pese iranlọwọ, nipasẹ ajọ pajawiri ipinlẹ Eko fun lilo fun ipinlẹ Oyo. Gomina Seyi Makinde ni awọn agbofinro si n se iwadii lori ohun to fa ibugbamu ọhun. Bakan naa lo se ileri pe esi iwadii naa yoo jẹ ohun ti gbogbo eeyan yoo mọ nipa rẹ, to ba jade sita. O ni iṣejọba oun yoo ri pe o pese iranlọwọ fun gbogbo awọn eeyan to lugbadi isẹlẹ ibugbamu yii, ""ti a o si ri i pe gbogbo awọn to lọwọ ninu rẹ jere isẹ ọwọ wọn.”"
Kí ló dé tí Makinde fi ní kí Ọba Àlàyé lọ rọọ́kún nílé fún ìgbà díẹ̀?,Gomina ipinlẹ Oyo, Seyi Makinde ti ni ki Ọba alaye kan lọ rọọkun nile fun igba diẹ fun ẹsun pe o ni ibaṣepọ ikọkọ pẹlu awọn to n wa kusa lọna aìtọ. Ijọba ipinlẹ Oyo, ninu atẹjade kan ti wọn fi sọwọ si awọn akọroyin lati ọwọ kọmisana fun ẹka iroyin, Dotun Oyelade ni Gomina Seyi Makinde lo gbe aṣẹ naa kalẹ pe ki Ọba Gbologade Babalola (Gbadewolu I), Onido ti ilu Ido lọ rọọkun ni ile. Oyelade ni ijọba ipinlẹ Oyo gbe igbesẹ fifofin de Ọba alade yii lati fi ohun agbara ransẹ si awọn ọdaran pẹlu awọn janduku to n da agbegebe ipinlẹ Oyo laamu. Gẹgẹ bii Kọmisana ṣe salaye, Gomina fofin de Onido ti Ido nitori iwadi fihan pe o ni nnkan se pẹlu awọn to n wa kusa lọna aìtọ ni ijọba ibilẹ naa. “Ninu igbiyanju lati gbe ogun ti iwa ibajẹ ati awọn ọdaran lati kuro ni ipinlẹ wa, a n fi eyi sọwọ si irufẹ awọn eeyan bayii pe ọwọ palaba wọn yoo sẹgi, ti wọn yoo si foju ba ofin laipẹ.” Oludaramọran fun Gomina lori iroyin, Sulaimon Olanrewaju ni Ọjọ kinni oṣu keji ni Gomina buwọlu pe ki wọn fi fofin de Oba alade naa. Ninu atẹjade ti Kọmisana fun ijọba ibilẹ ati ifinijẹoye nipinlẹ, Hon Olusegun Olayiwola fi lede, Ijọba palasẹ fun Ọba Babalola lati juwọ gbogbo dukia ijọba to wa lọwọ rẹ silẹ ni ọfisi Alaga ijọba ibilẹ Ido. “Mo n fi to yin leti pe Gomina ipinlẹ Oyo, pẹlu ilana ti ofin gbe kalẹ to jẹ ti ọdun 2000, buwọlu fi fofin de Oba, Onido ti ilu Ido ni agbegbe ijọba ibilẹ Ido nipinlẹ Oyo. Eyi lo n waye lẹyin ọsẹ mẹta ti isẹlẹ ibugbamu waye ni agbegbe Adeyi Bodija niluu Ibadan, Isẹlẹ ọhun lo mu ẹmi eeyan marun un, ti ọpọ eeyan si farapa yanayana. Ọpọ dukia lo bajẹ lasiko ibugbamu naa.
"Ìyàwó mi Ropo ni wọ́n lò láti mú mi ní Benin Republic - Sunday Igboho,Gbajugbaja ajijagbara fun idasilẹ Yoruba Nation, Oloye Sunday Adeyemo, ti ọpọ mọ si Sunday Igboho, ti ṣalaye nipa bi ọwọ awọn agbofinro ṣe tẹ ẹ ni orile-ede Benin Republic. Nibi ayẹyẹ isinku iya rẹ, to waye n'ilu Igboho nipinlẹ Oyo, l'Ọjọ́bọ, ọjọ kẹtalelogun, oṣu Keji, ni Igboho ti tu kẹ̀kẹ́ ọrọ silẹ. Ninu alaye rẹ lo ti sọ pe,iyawo oun keji, Arabinrin Ropo Adeyemo, ni awọn ọlọpaa orile-ede naa lo lati mu oun. Oru mọjumọ ọjọ kini, oṣu keje, ọdun 2021 ni awọn oṣiṣẹ ileeṣẹ ọtẹlẹmuyẹ, DSS lorileede Naijiria lọ kọlu ile Sunday Igboho, nibi ti wọn ti pa awọn meji, ti wọn si ko awọn mẹtala lọ siluu Abuja. Gboho ile naa ni wọn fi ibọn bajẹ, to fi mọ awọn mọto to wa ninu ile naa, ti ẹjẹ si bo gbogbo ilẹ inu ile si ayika inu ọgba ile Igboho. DSS ni awọn pẹlu awọn ileeṣẹ eleto aabo miran  ni wọn jọ ṣiṣẹ papọ lati kọlu Igboho, ṣugbọn to poora mọ wọn lọwọ. Ẹsun ti DSS fi kan Igboho ni pe o n ko ibọn ati awọn ohun ija oloro pamọ lati da ogun silẹ laarin ilu. Lara awọn ohun ti wọn ko ni iwe irinna, ibọn, awọn aṣọ oogun loriṣiriṣi, to fi mọ ologbo. Oloye Sunday Igboho ni o wu ki oun ri iya oun ko to ku, sugbọn Ọlọrun lo ni ẹmi. Igboho sọ pe ki iya oun to ku, o rọ oun lati pada wa sile niwọn igba ti Aarẹ Muhammadu Buhari ti kuro nipo. ""Iya mi sọ pe orúkọ Tinubu ko nii parun ninu itan Yoruba, to ba fi pa mi."" O salaye pe iya agba naa ṣe ileri lati bẹ Ọlọ́run fun itusilẹ oun, amọ alẹ ọjọ naa gan-an ni iya naa bẹrẹ aisan to pada gba ẹmi rẹ. ""Ọjọ kẹta ti iya mi ku ni mo gba ominira ni Benin Republic. "" Aarẹ wọn ni ki wọn lọ pe mi wa. Nigba ti mo de ibẹ̀, o ni oun ri i ka ninu iwe iroyin pe iya mi ku. "" O ni oun mọ pe nnkan ti oun ṣe dùn mi, amọ mo jẹ ko ye e wi pe, kadara mi ni nnkan to ṣẹlẹ nitori pe kii ṣe awọn lo mu mi fúnra wọn"" Sunday Igboho salaye pe nigba ti wọn da oun duro ni Benin Republic, òun sọ fun iyawo oun ti awọn jọ wa nibẹ pe oun le kuro laarin awọn ọlọpaa, lai si ẹni ti yoo ri oun. ""Emi ati iyawo mi kan la jọ wa níbẹ̀. Bi mo ṣe kuro laarin wọn, wọn ko ṣẹkẹṣẹkẹ si iyawo mi lọwọ. "" Mo pe iyawo mi keji lati sọ fun pe wọn ti mu orogun rẹ. Kia lo sọ fun mi pe ki n pada sibẹ lati lọ gba a silẹ. O ni Iyawo oun sọ pe ki oun lọ fa ara oun kalẹ, nitori pe oun nikan l'oun n ṣe Yoruba Nation. "" Mo pe awọn baba mi, wọn ni mi o gbọdọ pada. Bẹẹ naa ni iyawo mi n pariwo mọ mi lori foonu pe mi o gbọdọ fi orogun rẹ silẹ. Sunday Igboho sọ pe lootọ ni oun pada si ọdọ awọn ọlọpaa, lati fa ara oun kalẹ, sugbọn wọn kọ lati tu iyawo rẹ silẹ. "" Wọn sọ fun mi pe awọn ko ni yọ̀nda rẹ nitori pe oun ni wọn lo lati mu mi."" Igboho sọ pe ṣẹkẹṣẹkẹ meji ni wọn fi de oun lẹsẹkẹsẹ, ti wọn si gbe oun ju sinu ọkọ. O ni oun pinnu lati pada sile fun isinku iya oun ""nitori oun mọ pe ko si ẹni to le pa oun, ayafi ti Ọlọrun ba sọ pe o ya. Ajijagbara naa sọ pe oun n ṣe jẹ́jẹ́ bayii nitori awọn iyawo ati ọmọ oun. ""Ka ni mo mọ pe ma a ṣe ijọgbọn laye, mi o ba ma ti fẹ iyawo tabi bimọ."" O ni oun bu awọn ọba nigba ti oun bẹrẹ ọrọ yoruba nation. Ó gba awọn ọmọ ẹyin rẹ ati awọn ajijagbara fun idasilẹ Yoruba Nation, lati ma sọ ọrọ ibajẹ si awọn ọba ati ijoye. Bákan naa lo rọ gbogbo ọmọ Yoruba pe, ki wọn ma ṣe fa wahala, dipo bẹẹ ki wọn fi ọwọ sowọpọ pẹlu awọn agba ilu lati sọ ilẹ Yorùba di ominira. O ni""a le gba ẹtọ wa lai ṣe ijọgbọn tabi da ilu ru."
"EFCC yawọ Sabo n‘Ibadan, tí wọ́n ti n ṣẹ Dollar, ọwọ́ tẹ oníṣòwò mọ́kànlá,Gẹgẹ bi ọkan lara awọn igbesẹ ti ijọba apapọ orilẹede Naijiria n gbe lati wa ojutu si aisan to n ṣe Naira owo ilẹ wa, o kere tan, awọn oniṣowo mejila ọtọọtọ to n ṣe karakata Dollar owo ilẹ okere ni ajọ to n gbogun ti iwa ibajẹ lẹka eto iṣuna, EFCC ti nawọ gan ni agbegbe Sabo niluu Ibadan. Ninu iwọde ti ajọ naa ṣe pẹlu ajọṣepọ ileeṣẹ ọlọpaa ati awọn agbofinro mii l'Ọjọru ni nnkan bii aago mẹwaa si mọkanla owurọ, bii mejila lara awọn to n ṣe karakata owo Dollar ni ajọ EFCC ko lọ. BBC Yoruba kan si ẹgbẹ awọn oniṣowo to n parọ owo ilẹ okere ti ọpọ eeyan mọ si 'Bureau De Change’ ni agbegbe Sabo niluu Ibadan lẹyin iṣẹlẹ naa. Bo tilẹ jẹ wi pupọ awọn ti ori ko yọ lara awọn oniṣowo naa ti sa kuro ni agbegbe Sabo lati igba ti ajọ EFCC ti ko awọn akẹgbẹ wọn lọ, a ri alaga ẹgbẹ awọn to n ta Dollar naa, Alhaji Aminu Ibrahim Babankande ba sọrọ. Babankande ṣe alaye fun akọroyin wa wi pe ibi ti ijọba Naijiria fi oju si, ọna ko gba ibẹ nitori pe pupọ lara awọn to n parọ owo Dollar si Naira gan an ni ko ri Dollar gba mọ lẹnu ọjọ mẹta yii. O ni awọn ọwọngogo Dollar de ọdọ awọn naa, ti o tumọ si wi pe ọdọ awọn kọ ni idamu to ba owo Naira ti bẹrẹ. O ni, ""Wọn ko awọn ọmọ ẹgbẹ wa kan lati ana, a si ti n gbiyanju lati gba wọn pada ṣugbọn ajọ EFCC ko tii fi wọn silẹ, a ko si mọ iredi naa. Awa kọ ni a ni ki Dollar wọn, awa gan ko ri Dollar si oju o si n pa okoowo ti wa naa lara. Titi di aarọ oni, a ṣi n wa lara awọn ọmọ ẹgbẹ wa kan ti a ko mọ boya akata EFCC ni wọn ṣi wa tabi wọn ti pada sile wọn."" O fi kun ọrọ rẹ wi pe awọn ṣetan lati fi ọwọ sowọpọ pẹlu ijọba lori gbogbo iwadii ti wọn ba fẹ ṣe. Ọkan lara awọn oṣiṣẹ agba ninu ajọ EFCC fi idi iṣẹlẹ naa mulẹ pẹlu alaye wi pe ajọ naa yoo ṣe atejade pẹlu alaye kikun fun awọn oniroyin laipẹ. Lẹnu ọjọ mẹta yii ni owo Naira bẹrẹ sini gbokiti ni ifẹgbẹkẹgbẹ pẹlu owo Dollar ilẹ okere. Naira ja walẹ de ibi to ti n ṣunmọ ẹgbẹrun meji si Dollar kan. Eyii lo mu ki ijọba apapọ orilẹede Naijiria bẹrẹ sini gbe awọn igbesẹ to le mu ojutu wa si iṣoro to n koju owo ilẹ wa. Ilu Ibadan nikan kọ si ni ajọ EFCC ti ṣoro bi agbọn fun awọn to n ta Dollar. Ajọ naa ti ko awọn to n ta Dollar niluu Abuja, Kano, Port Harcout, ati Enugu."
"Tinubu, Oluwo kẹ́dùn ikú Olubadan, Oba Lekan Balogun,Aarẹ Bola Ahmed Tinubu ti fi ọrọ ibanikẹdun sita lori ipapoda Olubadan ti ilu Ibadan, Oba Lekan Balogun. Ọjọ́bọ, ọjọ kẹrinla, oṣu Kẹta, ọdun 2024, ni Oba Balogun waja lẹ́ni ọdun mọkanlelọgọrin. Tinubu sọ pe pẹlu ibanujẹ ni oun gba iroyin iku kabiyesi. Ninu atẹjade to fi sita lati ọwọ agbẹnusọ rẹ, Ajuri Ngelale, Aarẹ Tinubu ṣapejuwe kabiyesi gẹgẹ bi ọba to tayọ, to si lo ìtẹ́ atayebaye rẹ fun sísin ọmọniyan. ""Ẹlẹyinju aanu, akinkanju, ati ẹni to polongo alaafia, otitọ ati iṣọkan ni Olubadan. Ao ṣe afẹri imọran ọlọgbọn rẹ niru akoko bayii lorile-ede wa."" O ni oun ba ẹbi Olubadan, ijọba ipinlẹ Oyo, igbimọ Olubadan, to fi mọ awọn ọmọ bibi ilẹ Ibadan ati gbogbo ipinlẹ Oyo kẹdun lori adahun nla naa. Ninu ọrọ tìrẹ naa, Oluwo ti Iwo, Ọba Abdulrasheed Adewale Akanbi, sọ pe adanu ti ko ṣe e gbagbe ni iku Oba Lekan Balogun, jẹ́ laarin awọn ọba, paapaa nilẹ Yoruba. Oluwo sọ pe ""ẹni amuyangan ati awokọṣe rere, to ṣojú ẹbi ati ilẹ Ibadan kárakára ni Ọba Balogun. Gomina Ipinlẹ Oyo, Seyi Makinde, ti kede ipapoda Olubadan kejilelogoji ti ilẹ Ibadan, Kabiyesi alayeluwa, Oba Dr. Moshood Lekan Balogun Alli Okunmade Keji. Gomina Makinde kede eyi ninu atẹjade kan ti o buwọlu ni alẹ Ọjọbọ ọjọ kẹrinla oṣu kẹta ọdun yii. Atẹjade naa ṣalaye wi pe Kabiyesi darapọ mọ awọn baba nla rẹ ni irọlẹ Ọjọbọ ni ile iwosan UCH ti ilu Ibadan. Gomina Makinde ṣapejuwe Oba Balogun gẹgẹ bi eeyan ti iwa rẹ wu ni lori. Bakan naa lo ni ba Balogun ṣe iṣẹ to laami-laaka ni ilẹ Ibadan laarin Ọdun meji to lo lori aleefa gẹgẹ bi Olubadan. Makinde ninu iwe ikedun rẹ́, kí igbimọ apapọ oloye Olubadan (Olubadan-in-Council) Igbimọ lọba lọba ipinlẹ Oyo, awọn ara ilu Ibadan ati ipinlẹ Ọyọ lapapọ. Ninu ọrọ ibanikẹdun rẹ, Makinde ṣapejuwe ipapoda Ọba Balogun gẹgẹ bi Iroko nla to ṣubu. O ni iṣejọba rẹ fihan wi pe o ni iriri pupọ eleyii ti o si jẹ ko tayọ ninu awọn Ọba to ti jẹ ṣaaju ni ilẹ Ibadan. O kí idile Ọba Mashood Lekan Balogun ku ara fẹ́raku, to si gbadura wi pe ki Ọlọrun fori jin aṣiṣe Kabiyesi  ọhun. Ọdun  mọkanlelọgọrin ni Kabiyesi lo laye, kí wọn  to gbeṣẹ̀`. Ẹwẹ, a ti gbọ pe isinku Ọba Balogun yoo waye ni ilana ẹlẹsin musulumi lọjọ Ẹti. Olubadan ṣẹṣẹ lo ọdun meji lori aleefa ni ki ọlọjọ to de. Mọlẹbi kan to fi ọrọ to awọn akọroyin leti sọ pe, ni agboole Olubadan ni Alli-Iwo, ni isinku naa yoo ti waye laago mẹrin ọsan. Ọpọ ọmọ, iyawo ati ọmọ ọmọ lo gbẹyin Olubadan."
Akẹ́kọ̀ọ́ KWASU mẹ́fà rí ẹ́wọ̀n he ní Ilorin lẹ́yìn tí wọ́n jẹ̀bi ẹ̀sùn ṣíṣe Yahoo,Ajọ to n gbogun ti iwa jẹgudujẹra ni Naijiria, EFCC, ti ẹkun Ilọrin ti ri idajọ gba nile ẹjọ bi ile ẹjọ ṣe ju akẹkọọ mẹfa ṣẹwọn. Awọn akekọọ naa ni wọn kawọ pọn rojọ niwaju adajọ Evelyn Anyadike ti ile ẹjọ giga to wa ni Ilọrin, olu ilu ipinlẹ Kwara. Awọn akekọọ na ni, Aransiola Oluwaseun Stephen lati ijọba ibilẹ Okeẹro ni Kwara, Owoẹyẹ Adeyanju lati Ibadan, ati Idris Kayọde lati ipinlẹ Eko. Awọn to ku ni Abdulrahmon Abubakar lati Surulere, ipinlẹ Oyo, Rafiu Ashimiu ati Raheem Ayọmide tawọn mejeji wa lati Ilọrin, ni ipinlẹ Kwara. Pẹlu idajọ yii, o ti di awọn akekọọ mẹrinlelogun ti ile ẹjọ ju ṣẹwọn ninu aadọta awọn akekọọ ile ẹkọ giga fasiti ijọba ipinlẹ Kwara, KWASU ti EFCC mu fẹsun iwa ibajẹ ori ayelujara. Lasiko igbẹjọ naa, awọn agbẹjọro ajọ EFCC, Innocent Mbachie, Adebayọ Aliu, Charles Oni ati Rasheedat Alao sọ fun ile ẹjọ pe awọn ẹri maa jẹ mi nṣo to wa nilẹ fi han pe wọn jẹbi ẹsun ti wọn fi kan wọ. EFCC sọ siwaju si pe awọn ohun ti wọn gba lọwọ awọn afurasi naa pẹlu ibi ti wọn ti mu wọn safihan ẹri ti wọn ni nile ẹjọ. Lẹyin ọrọ awọn agbẹjọro adajọ ile ẹjọ ju wọn ṣẹwọn. Adajọ tun pasẹ ki wọn padanu gbogbo ẹrọ ibanisọrọ ti wọn n lo fi sisẹ laabi naa ati ẹrọ kọmputa alagbeka, to fi mọ pẹlu owo ti wọn gba lọwọ awọn ti wọn lu ni jibiti sọwọ ijọba apapọ. Adajọ ni awọn akẹkọọ ọhun n jẹ orukọ mii lori ẹrọ ayelujara ti wọn si n lu awọn oyinbo ni jibiti owo dọla. Ṣaaju lọjọ kọkanlelogun, oṣu Keji ọdun 2024 yii ni ajọ EFCC mu awọn akẹkọọ KWASU naa ti iye wọn to aadọta fẹsun jibiti ori ẹrọ ayelujara.
Ọba àwọn olókoòwò Crypto gbàdájọ́ ẹ̀wọ̀n ọdún mẹ́ẹ̀ẹ́dọ́gbọ̀n,Oyinbo yii, Sam Bankman-Fried, tawọn eeyan n pe ni ọba okoowo ayelujara ti gbadajọ ẹwọn ọdun mẹẹẹdọgbọn (25 years) bayii. Kootu sọ pe o jẹbi ẹsun jibiti lilu to le ju lagbaaye. Olowo nla (billionaire) ni Sam Bankman-Fried, awọn idokowo bii Bitcoin, Ethereum atawọn mii tawọn eeyan maa n kowo le lorii ayelujara ni iṣẹ tawọn eeyan mọ to n ṣe. Awọn eeyan nla-nla bii Tony Blair, olootu ilẹ Gẹẹsi nigba kan ati Bill Clinton to jẹ aarẹ Amẹrika tẹlẹ ni Bankman maa n ba lọ sode, nibi to gbayi de. Loootọ lo ni ileeṣẹ to pe ni FXT, eyi ti miliọnu eeyan n ba dowopọ lojumọ. Ṣugbọn gbese ni ileeṣẹ naa pada jẹ, awọn to kowo rẹpẹtẹ sibẹ ko ri kọbọ kan gba pada. Paapaa julọ, okoowo ori ayelujara ko lọfiisi, ko sibi teeyan yoo ti lọọ halẹ mọ́ ẹni to ṣe gbaju ẹ fun un. Oṣu kọkanla ọdun 2022 ni gbese wọle tọ Sam Bankman-Fried, to di pe awọn eeyan to ba a dowopọ lati jere padanu gidi ni. Ohun to fa a gẹgẹ bi awọn agbefọba ni kootu ṣe wi, wọn ni Sam fowo awọn onibaara rẹpẹtẹ ṣe faaji ara rẹ ni. Wọn lo fowo tawọn onibaara fi ba a dowopọ ra dukia bii ile ati mọto. Wọn lo koju bọ oṣelu pẹlu o si nawo nla sibẹ. O tun da eyi to ku sori awọn okoowo ọlọdun pipẹ ti yoo maa mowo wọle fun oun nikan. Biliọnu mẹjọ dọla ($8bn), owo awọn ẹni ẹlẹni kaakiri aye ni Bankman fi gbọ ti ara rẹ nikan bi wọn ṣe wi ni kootu. Eyi lo fa a ti gbogbo ẹni to ba ileeṣẹ rẹ, FTX dowopọ fi padanu, nigba ti wọn ko ri oju owo wọn gba debi èrè jijẹ. Ọpọlọpọ wọn ni wọn wa ninu idaamu ọkan bayii, wọn n ronu boya wọn yoo rowo wọn gba tabi o ti lọ fáà-fáà. Adajọ Lewis Kaplan to ju Bankman Fried sẹwọn ọdun mẹẹẹdọgbọn sọ pe jibiti to buru ju laye ree. O ni awọn yooku n tọ Sam lẹyin ni. Adajọ ṣo pe gbogbo ẹsun jibiti lilu ati didari owo olowo gba ibomi-in ti wọn fi kan an yii ri bẹẹ, o si jẹbi. Kootu naa waa paṣẹ ẹwọn ọdun mẹẹẹdọgbọn gẹgẹ bi ijiya fun ọmọde olowo tọwọ ti ba lati ọjọ kejila oṣu kejila ọdunn 2023 to kọja. Awọn agbofinro lati ẹka Bahamas Financial Crimes Investigation, ni wọn mu un pẹlu aṣẹ ilẹ Amẹrika. Ẹsun meje mi-in, yatọ si jibiti ati gbigbe owo olowo gba ibomi-in ni wọn fi kan olujẹjọ Bankman. Ṣugbọn nigba to n jẹjọ naa, o  ni oun ko jẹbi eyikeyi ninu wọn. Bankman ni ti oun ba tiẹ ṣe aṣiṣe, oun ko ṣe e lati ba teeyan jẹ. Ko le baa daa naa ni.
"Ṣé àwọn afurasí mẹ́ta táwọn ọlọ́pàá ṣàfihàn wọn ló wà nídìí Gistlover blog ní tòòtọ́ọ́?,Ileeṣẹ ọlọpaa orilẹede Naijiria ti ṣe afihan awọn afurasi ọkunrin mẹta eyi ti wọn sọ pe awọn lo wa nidi ikanni ori ayelujara Gistlover. Ileeṣẹ ọlọpaa ni ọwọ tẹ wọn afurasi mẹta naa latari iwe ipẹjọ ti Arabinrin Seye Oladejo kọ, ninu eyi to ti fẹsun igbijmọpọ lati ṣeeyan nibi, idunkoko mọ ni lori ayelujara ati idunkoko lati gbẹmi eeyan mọ ikanni ori ayelujara Gistlover. Ninu atẹjade ti agbẹnusọ ileeṣẹ ọlọpaa, ACP Olumuyiwa Adejobi fi sita, o darukọ awọn mẹta naa gẹgẹ bii Adebukola Kolapo, Nnedum Micheal Somtomchukwu ati Isaac Akpokighe. ACP Adejobi ni ọmọ ọdun mẹtadinlọgbọn ni Kolapọ jẹ, ọmọ ọdun mẹẹdọgbọn ni Somtomchukwu, nigba ti Akpokighe jẹ ọmọ ọgbọn ọdun. Agbẹnusọ ileeṣẹ ọlọpaa ni awọn afurasi mẹtẹẹta yii jọ n ṣiṣẹ pọ lori Gistlover blog  lojoojumọ. ""Awọn mẹtẹẹta yii ni wọn ti n lo ikanni Gistlover fun ibanillorukọ jẹ ati idunkoko mọ ni lori ayelujara fun ọpọ ọdun bayii."" Ọlọpaa ni lasiko ifọrọwanilẹnuwo, ni awọn afurasi naa sọ ipa ti wọn ko ninu  iditẹ mọ eeyan, ti ọrọ wọn si ti ṣe kin ọpọ ẹri to wa nilẹ lẹyin. ""Afurasi akọkọ Kolapo ti inagijẹ rẹ n jẹ Omo oba Gistlover lo wa nidii ida ọgọrin ninu ọgọrun un iroyin to wa lori Gistlover. "" Gẹgẹ bii oṣiṣẹ ikanni Gistlover, ti o si ti jẹ anfaani oriṣiiriṣii ẹbun owo ati ọkọ, Kolapo lo maa n ṣiṣẹ lori wiwa iroyin ati atunkọ iroyin to fi mọ idunkoko mọ ni eyi ti wọn ṣe fun olupẹjọ Dokita Oladejo."" O ni Kolapo tun kopa ninu gbigbe owo lati ibikan lọ si ibo miran ni oniruuru ọna. Somtochukwu to jẹ afurasi keji ni ọlọpaa sọ pe o kopa ninu igbimọpọ dunkoko ati ditẹ mọ eeyan lori ayelujara. Oun ni o maa n lo ikanni tiẹ fun iroyin ti Gistlover ba ti yọ kuro tori awọn agbofinro lati le ma jẹ ki ọwọ ọlọpaa tẹ Gistlover. Afurasi kẹta, Akpokighe to n gbe ni Igando niluu Eko ni tiẹ dabi ọpọ ọmọ orilẹede Naijiria eleyii to bẹrẹ si ni ṣe bii Gistlover lẹyin to ri owo gọbọi to wa ninu iroyin ofege,  idunkoko mọni ati ibani-lorukọjẹ lori ayelujara. Oun lo maa n gbe ọpọ iroyin Gistlover to fi mọ iroyin ibanilorukọjẹ ati idunkoko mọ ẹmi olupẹjọ atawọn ọmọ Naijiria mii,’’ ACP Adejobi ṣalaye. Agbẹnusọ ọlọpaa ni awọn afurasi mẹtẹẹta ni yoo foju ba ile ẹjọ ti iṣẹ iwadii ọlọpaa ba ti pari. Ninu esi rẹ si afihan awọn afurasi mẹta tawọn ọlọpaa ṣe, Gistlover ti sọ oko sawọn ọlọpaa ati olupẹjọ lori igbesẹ wọn.﻿ O ṣalaye pe ileeṣẹ ọlọpaa ko ṣiṣẹ wọn bi iṣẹ wi pe wọn fẹ fi awọn afurasi mẹta ti wọn mu gbayi loju awọn eeyan lasan ni. O beere lọwọ awọn ọlọpaa pe ki wọn mu ẹri daju wa lati fidi rẹ mulẹ pe awọn afurasi mẹta yii lo wa nidii ikanni Gistlover ni tootọọ. O ni ati ọlọpaa ati olupẹjọ ni yoo na owo wọn danu lasan nile ẹjọ lori ọrọ naa."
Obìnrin olùṣirò owó tó lu $28m ọ̀gá rẹ̀ ní póńpó rí ẹ̀wọ̀n àádọ́ta ọdún he,Arabinrin ọmọ orileede South Africa kan to ji miliọnu mejidinlọgbọn ẹni to gba ṣiṣẹ ti gba idajọ ẹwọn aadọta ọdun lọjọ Ẹti. Ọdun mẹtala gbako ni Hildegard Steenkamp fi n yọ ji owo yi lakoto ọga rẹ nileeṣẹ itọju ilera kan to jẹ olusiro owo nibẹ. Agbegbe Gauteng ni ileeṣẹ naa wa. Ṣaaju ni arabinrin Steenkamp ti bẹbẹ pe oun jẹbi ẹsun jibiti  onigun ọọdunrunlemẹrindinlogoji ti wọn fikan niwaju adajọ. Wọn wọ lọ siwaju adajọ ileẹjọ majistireeti to sọ pe oun ko ti ṣe idajọ lori ẹsun ikowojẹ to to iye owo ti arabinrin yi ji ko. Adajọ Philip Venter sọ pe iyalẹnu nla lo jẹ ti o ṣi ṣoro fun oun ''lati fọkan ro wi pe eeyan kan ninu oṣiṣẹ le ji aduru owo nla ribiti yi lọdọ ẹni to gba siṣẹ' Awijare kan ti o jade lati ẹnu arabinrin Steenkamp ni pe ọkọ rẹ to lo n fi iya jẹ oun to si ti wa doloogbe bayi  lo fipa mu oun  lati ji owo naa. Arakunrin Venter tako ọrọ yi to si ni ''Oun nikan lo da ji owo gbe'' Iwadii ọtẹlẹmuyẹ fihan pe arabinrin Steenkamp na owo yi nina bujẹdanu lori faaji,tẹtẹ rira awọn nkan meremere ati irinajo afẹ. Lasiko irinajo kan to ṣe wọn ri wi pe o na ẹgbẹrun lọna ọtalenigba le mẹta dọla lalẹ ọjọ kan ṣoṣo nidi tẹtẹ. Ileẹjọ tun gbọ pe Steenkamp na iye to fẹrẹ to miliọnu meji dọla $1.6m lori irinajo silẹokere ati pe bi ẹni n lọ si ọja lo ṣe n fo fẹrẹ lọ si Dubai ni gbogbo igba. Laarin ọdun 2004 si 2017 lo fi ba ileeṣẹ to ti ji owo ṣiṣẹ ko to wa fẹyinti nidi iṣẹ. Steenkamp ribi dọgbọn jibiti yi nigba ti wọn fun laṣẹ lati yọ tabi ṣafikun orukọ awọn ti ileeṣẹ ọga rẹ jẹ ni gbese gẹgẹ bi ileeṣẹ ọlọpaa South Africa ṣe ṣalaye. O fi orukọ ọkọ rẹ kun awọn ti ileeṣẹ jẹ́ẹ ni gbese to si bẹrẹ si ni san owo sinu akoto rẹ. Ọdun 2018 ni Steenkamp jọwọ ara rẹ fawọn agbofinro ti wọn si gba beeli rẹ. Ni ibẹrẹ ọdun yi  lo bẹbẹ pe oun jẹbi ẹsun ti wọn fi kan niwaju adajọ.
Ọwọ́ EFCC tẹ ọmọ Yahoo 48 àti babaláwo kan ní Kogi,Ajọ to n gbogun ti iwa ajẹbanu ni Naijiria, EFCC, ti fi ṣikun ofin mu afurasi ọmọ yahoo mejidinlaadọta nipinlẹ Kogi. EFCC tun mu babalawo kan pẹlu awọn eeyan naa lori ẹsun igbimọpọ ati fifi ọna ẹburu gba owo lọwọ ẹlomiran. Ikọ ajọ ọhun to n ṣiṣẹ ni ipinlẹ Kwara, Kogi ati Ekiti, ti olu ọọfisi rẹ wa ni niluu Ilorin lo mu awọn afurasi naa. Ninu atẹjade kan ti agbẹnusọ EFCC  lagbegbe naa, Dele Oyewale fi lede, sọ pe ọwọ awọn tẹ awọn afurasi naa niluu Lokoja. O ni babalawo ti wọn mu ni igbagbọ wa pe o jẹ ẹni to maa n ṣe aajo fun awọn afurasi naa. Atẹjade EFCC ni oniruru oogun abẹnu gọngọ ni wọn ba lọwọ babalawo naa. Lara awọn dukia ti EFCC gba lọwọ awọn afurasi ọhun ni ọkọ bọgini mẹwaa, alupupu meji, kọmputa alagbeka mọkanla, ẹrọ ibaraẹnisọrọ mẹtalelọgọrin ati oniruru oogun. Atẹjade ọhun ni ọjọ ori awọn afurasi naa ko ju ọdun mẹtadinlogun si mẹrinlelọgbọn lọ. EFCC pari atẹjmade rẹ pe awọn afurasi ọhun yo foju bale ni kete ti iwadii ba pari lori ẹsun ti wọn mu wọn fun.
"Kò fẹ̀ẹ́ sí ọ̀dọ́ Ṣagamu tí kìí ṣé omọ ẹgbẹ́ òkùnkùn-Alukoro Ọlọ́pàá Adejobi,Alukoro agba ileeṣẹ ọlọpaa Naijiria Muyiwa Adejobi ti da sí ọrọ to n lọ lóde nipa awon ọmọ ẹgbẹ okunkun ni Shagamu to si sọ pe ko fẹẹ si ọdọ ilu yi ti kii ṣe ọmọ ẹgbẹ okunkun. Loju opo Twitter rẹ táa tun mọ si X lo ti sọ ọrọ yi to sì ni ọrọ to da òun l'oju ni pé bẹẹ lọ se ri nípa awọn ọdọ ilu yi. Adejobi sọ pe ati olokada ati awọn akẹkọọ to fi mọ awọn oniṣẹ ọwọ ni wọn wá ninu ẹgbẹ okunkun﻿. Nígbà ﻿tí eeyan kan koju rẹ pe ọrọ yi wuwo lẹnu o ni nkan to da òun l'oju ni pé àwọn ọdọ ilu Shagamu a maa ṣe ẹgbẹ okunkun . O ní ọrọ Shagamu kii ṣe ajoji sí oun. ""Ẹ beere lọwọ wọn tí wọn kò bá mọ mi.Ko so eni to wa lati Shagamu tí yoo sọ pé ọrọ ti mo sọ ko ti bẹẹ.Tori náà ma bẹru nípa nkan ti ko sọ.Koda awọn agbalagba ati ọmọ ilu mọ  pé bẹẹ lo ri'' ﻿Lafikun, o ní àwọn araata mii naa a maa wa sí Shagamu lati wa da wahala ija ẹgbẹ okunkun silẹ. O tọka sí àwọn ọmọ ilu Edo wí pé àwon naa a maa wa sí Shagamu wa kópa nínú ija ọmọ ẹgbẹ okunkun.﻿ Lori ọrọ awọn ọmọ ẹgbẹ okunkun ni Shagamu yi kanna ileeṣẹ ọlọpaa nipinlẹ Ogun sọ pé àwọn tí mú ﻿afurasi ọmọ ẹgbẹ okunkun meje.﻿ Atẹjade ti wọn fí soju opo X sọ pe ikọlu tàwọn ọlọpaa ṣe sí awọn ọmọ ẹgbẹ okunkun waye nígbà tí iroyin ikọlu tó waye laarin awọn ìkọ Aiye ati Ẹiyẹ De sí eti igbọ wọn. Nínú ﻿ikọlu awọn afurasi yi ni wọn tí sọ pé eeyan merin ku ni Ewu Iya Sunday, Sakura. Ọlọpaa﻿ láwọn rí ọta ibọn ati awọn nkan ija olóró gba lọwọ awọn afurasi méje yi ṣugbọn okan ninu wọn ribi sa mọ awọn agbofinro lọwọ."
Alága àjọ EFCC fòfin de mímú àwọn afurasí lóru ọ̀gànjọ́,Alaga ajọ to n ri si iwa jibiti ati ajẹbanu lorilẹ-ede yii,  Ọla Olukoyede, ti fofin de awọn oṣiṣẹ rẹ kaakiri ẹka wọn nipa bi wọn ṣe n fi ọwọ oru ati okunkun ko awọn eeyan ti wọn ba fẹẹ mu bii afurasi fun idi kan tabi ikeji. Eyi waye lẹyin ti ọpọ eeyan koro oju si ajọ EFCC pẹlu bi wọn ṣe yawọ ileegbe awọn akẹkọo giga Ọbafẹmi Awọlọwọ Yunifasiti kan(OAU) n’Ile-Ifẹ, ti wọn si fọwọ ofin mu  mejilelaadọrin ninu wọn pẹlu ẹsun pe wọn lọwọ ninu iwa jibiti ori ayelujara. Ọjọruu ọsẹ yii ni Olukayọde gbe awọn ilana tuntun ti awọn ajọ naa yoo maa lo kalẹ lAbuja. O ni afurasi ko gbọdọ lo ju iye ọjọ ti ofin la kalẹ lọ. Bakan naa ni ọga ajọ yii sọ pe aabo afurasi ko gbọdọ mẹhẹ lọwọ awọn oṣiṣẹ EFCC to ba mu wọn. Ati pe bi wọn yoo ba gba iwe irinna afurasi silẹ, yoo maa wa ni ibamu pẹlu bi ẹṣẹ ti wọn ba ṣẹ ṣe le to ni. Olukoyede pe fun fifi laakaye ati ọmọluabi ṣiṣẹ, o ni kawọn EFCC naa maa ṣe bawọn agbofinro ṣe n huwa lawọn ilẹ okeere to ti goke agba, ki wọn si maa fi ara wọn han bi ẹni to mọ ofin. Awọn akẹkọọ fasiti Obafemi Awolowo ni ilu Ile Ife (OAU) ti kede fun ajọ to n koju iwa ajẹbanu, EFCC, pe ko tu awọn akẹgbẹ wọn mejilelaadọrin to wa ni ahamọ wọn. Eyi waye lẹyin ti awọn oṣiṣẹ ajọ naa yabo ibugbe kan ti awọn akẹkọọ fasiti wa ni ita ọgba ileẹkọ naa mọjumọ Ọjọru. Ni iwaju ileeṣẹ EFCC to wa ni iyaganku ni ilu Ibadan ni awọn akẹkọọ yii peju si, ti wọn si fariga pe awọn ko ni kuro ayafi ti EFCC ba tu awọn akẹgbẹ wọn ti wọn mu lọna aitọ silẹ. Akọroyin BBC Yoruba to wa nibi ifẹhonuhan awọn akẹkọọ yii jabọ pe n ṣe lawọn osisẹ ajọ EFCC duro wamu lẹnu ọna pẹlu ibọn, ti wọn si sediwọ fawọn akẹkọọ naa lati wọ inu ọgba wọn. Lati nnkan bi ago mẹwaa owurọ lawọn akẹkọọ naa, to ba BBC sọrọ sọ pe awọn ti de ọfisi naa, ti awọn adari ajọ EFCC si kọ lati yọju si awọn. Awọn akẹkọọ naa fariga pe iwa yiyabo ibugbe awọn akẹkọọ lodi sofin ati pe bi wọn ba tilẹ fẹ ko awọn akẹkọọ, oju mọmọ lo yẹ ki wọn wa, kii ṣe oru dudu. Awọn alaṣẹ fasiti Obafemi Awolowo ko ti sọ nkankan lori iṣẹlẹ naa titi di akoko yii ti a n ko iroyin yii jọ. Nigba ti awọn agbofinro yoo fi de ibi ti iṣẹlẹ yi ti n waye, akọroyin wa jabọ pe alukoro ọlọpaa nipinlẹ Oyo lo lewaju wọn wa sibẹ. Ọgbẹni Adewale Osifeso ba awọn akẹkọọ naa sọrọ, to si ni pe ki wọn yan ogun akẹkọọ laarin wọn, lati ba awọn adari ajọ EFCC ni gbolohun papọ. Idi ti wọn fi fẹ ṣe ipade ọhun ko ye wa ṣugbọn awọn agbofinro ati awọn akẹkọọ lo jijọ wọle lati fọrọ jomi tooro ọrọ. Awọn akọroyin ko lanfaani lati wọle kopa ninu ipade naa amọ gbogbo wọn ti jijọ wọle, ti ireti si wa wi pe wọn yoo yanju ọrọ lori awọn akẹkọọ to wa ni ahamọ naa. Ninu awọn ti ajọ EFCC n tọ pinpin julọ ni Naijiria lawọn akẹkọọ ile ẹkọ giga wa. Yala lawọn tio fasiti tabi ni ile ẹkọ gbogboniṣe awọn akẹkọọ yi ni paapa awọn to n kopa ninu iwa gbajuẹ oriayelujara wa lara awọn ti EFCC a maa fi panpẹ ofin mu. Lọpọ igba lawọn akẹkọọ yi a maa foju ba ile ẹjọ ti wọn a si ni kawọn mii da owo tabi dukia ti wọn ba gba lọwọ ẹni ti wọn lui nigbajuẹ pada. Ninu awọn iwọde to maa n waye eyi tawọn akẹkọọ fi n fẹhonu han si bi Efcc ṣe n ko awọn akẹkọọ, ẹsun tawọn akẹkọọ a maa fikan wọn ni pe wọn n ko awọn ti ko mọwọ mẹsẹ ninu awọn. Irufẹ iṣẹlẹ yi kii ṣe akọkọ iru rẹ to waye laarin awọn akẹkọọ ati awọn oṣiṣẹ EFCC. Bi a ko ba gbagbe ni ilu Osogbo lọdun 2021, awọn osisẹ ajọ EFCC  lọ silu Osogbo lati lọ ko awọn afurasi onijibiti, ti ọpọ eeyan mọ si ọmọ Yahoo, loru mọju. Ọrọ kiko awọn ọmọ oni Yahoo naa da wahala silẹ nilu Osogbo fun ọpọlọpọ wakati, lasiko ti awọn ọdọ kan tawọn eeyan fura si pe wọn jẹ onijibiti ori ayelujara ti ọpọ mọ si yahooboys, dana wahala silẹ lawọn agbegbe kan ni igboro ilu Osogbo.
"Sunday Igboho, yé máa sọ pé ẹ̀yàn kan ló wà nìdi ìwà ọ̀daràn ní Nàìjíríà  – Ẹgbẹ́ YWG kìlọ̀,Ẹgbẹ Yoruba Welfare Group (YWG) ti kilọ fun gbajugbaja ajijagbara fun idasilẹ orilẹ ede Yoruba, Oloye Sunday Igboho pe ko ye di ẹbi iwa ọdaran lawujọ ru ẹya kan ni Naijiria. Lati igba ti Igboho ti pada si Naijiria lati wa ṣe oku iya rẹ ni o tun ti n sọrọ tako awọn darandaran, eléyìí to ni awọn lo n pa eeyan kiri lori oko nilẹ Yoruba. Igboho tun sọ pe asiko ti to bayii lati le gbogbo awọn darandaran to n huwa ọdaran kuro nilẹ Yoruba. Amọ, ẹgbẹ YWG sọ ninu atẹjade kan ti o fi sita pe ""kii ṣe ẹyà kan ṣoṣo lo wa nidi ijinigbe, iṣekupani, jibiti ori ayelujara at'awọn iwa ọdaran mii lawujọ."" Aarẹ ẹgbẹ YWG, Kọmureedi Abdulhakeem Adegoke Alawuje kepe Igboho lati ṣiṣẹ pọ pẹlu awọn ọmọ Naijiria mii lati doju ija kọ awọn ajinigbe, janduku agbebọn at'awọn odaran mii nilẹ Yoruba. ""Ọpọ ipenija lo n koju Aarẹ Bola Tinubu lasiko yii, Igboho ko tun gbọdọ dakun awọn ìṣòro yii. Tinubu ti n gbiyanju agbara rẹ lati yanju iṣoro Naijiria, ko si nilo gbogbo ọrọ ti Igboho n sọ lati ṣe eyi. Adura lati ṣe aṣeyọri ni Tinubu nilo bayii, kii ṣe awuyewuye ẹlẹyamẹya to le ṣe idiwọ fun un. Ti a ba da ija ẹlẹyamẹya silẹ bayii, a n dakun iṣoro to wa nilẹ ni. Ẹ jẹ ki a ranti awọn ọdaran kan ti wọn n wa anfaani lati da ilu ru. Mo fẹran Igboho, amọ, mi o faramọ ọna ti o fi n jijagbara. Ti o ba jẹ pe ohun ti Igboho n wa ni alaafia, iṣọkan ati ìfẹ ni Naijiria, ẹgbẹ YWG wa pẹlu rẹ. O yẹ kí Igboho mọ pe kii ṣe oun nikan lo fẹran iran Yoruba. Bi a ṣe le wa ojutuu si iṣoro Naijiria ni nipa wiwa alaafia, ifẹ at iṣọkan laarin gbogbo eeyan. Lati le ṣe eleyii, a gbọdọ yago fun didi ẹbi iwa ọdaran ru ẹya tabi ede kan lawujọ. Ni ọpọ igba awọn to jẹ kanda ninu ẹyà kan lo maa n huwa ọdaran, eleyii ti ko tumọ si pe bi gbogbo wọn ṣe ri niyẹn. Gbogbo ẹya ati ede lo nilo ara wọn ni Naijiria. Ẹ jẹ ki gbogbo wa jọ fọwọ so ọwọ pọ sọ orilẹ ede wa di nla lai da rogbodiyan silẹ. Ọta gbogbo wa ni awọn ajinigbe, janduku agbebọn at'awọn ti wọn n fi eeyan ṣoogun owo jẹ,"" Kọmureedi Alawuje ṣalaye."
''Ẹ̀yin tí ẹ gba owó tí kìí ṣe tiyín lẹ́nu ATM nígbà tí kọ̀mpútà bánkì wa daṣẹ́ sílẹ̀, ẹ ò lè gbówó wa lọ'',Ọgagba banki CBE ni orilẹede Ethiopia ti kilọ pe gbogbo awọn to gba ẹgbẹlẹgbẹ miliọnu lẹnu ẹrọ ATM banki nigba ti kọmputa awọn daṣẹ silẹ ko le gbe owo banki ti wọn gba naa lọ. Lopin ọsẹ to lọ lawọn onibara ile ifowopamọ ọhun ya lọ si idi ẹrọ ATM ti wọn si bẹrẹ si ni gba owo to ju iye ti wọn ni ninu akaunti wọn lọ. Koda, awọn mii tun gba owo lati akaunti wọn pẹlu banki CBE ti wọn si ranṣẹ si apo ikowosi banki wọn mii. Lẹyin wakati diẹ ti eyi ti n ṣẹlẹ ni banki ọhun ṣẹṣẹ lanfani lati dawọn eeyan naa duro. Ẹwẹ, ogagba banki naa, Abe Sano ti kilọ pe gbogbo ẹni to gba owo ti kii ṣe ti wọn ti ko si da a pada ni yoo foju wina ofin. Ninu ifọrọwanilẹnuwo ti o ṣe pẹlu BBC, Ọgbẹni Sano sọ pe ẹnikẹni to ba kọ lati da owo ti wọn gba ti kii ṣe ti wọn pada titi ipari ọsẹ yii yoo foju wina ofin. ‘’Ko si bi wọn ṣe le gbe owo naa lọ, tori a mọ bi wọn ṣe gba owo yii, onibara banki ni wọn. A mọ gbogbo wọn daadaa, a mọ bi a ṣe le wa wọn. Ofin wa ti a le lo lati wa wọn ri,’’ ọgagba banki CBE lo sọ bẹẹ. Oṣiṣẹ banki CBE kan sọ fun BBC pe o ṣoro lati ri owo tawọn eeyan fi ranṣẹ si akaunti wọn ni banki mii gba ju eyi ti wọn fi ranṣẹ si akaunti mii ti wọn ni pẹlu banki CBE lọ. Ọgagba banki CBE ni banki naa ti bẹrẹ igbesẹ lati mu ẹjọ awọn ti ko tii da owo ti wọn gba pada lọ sọdọ awọn ọlọpaa. Ọgbẹni Abe tun ṣalaye pe owo tawọn eeyan gba lọ ko to $40m gẹgẹ bi iroyin kan ṣe sọ. Amọ, o sọ pe awọn yoo mọ iye to jẹ ti banki naa ba ṣe iṣoro tan ni ipari ọsẹ yii. Ile ifowopamọ to tobi julọ lorilẹede Ethiopia ṣi n gbiyanju lati gba ẹgbẹlẹgbẹ miliọnu tawọn onibara wọn gba lẹnu ẹrọ ATM nigba ti ẹrọ kọmputa wọn daṣẹ silẹ. Lopin ọsẹ to kọja lawọn onibara banki Commercial Bank of Ethiopia (CBE) ṣadeedee ri pe awọn le gba ju owo ti wọn ni ninu akaunti wọn lọ. Awọn ileeṣẹ iroyin ni Ethiopia sọ pe owo to le ni N59bn($40m) lawọn eeyan gba lọ lẹnu ẹrọ ATM. Lẹyin wakati diẹ tawọn eeyan ti n gbowo ni banki naa ṣẹṣẹ lanfani lati da gbigba owo naa duro lẹnu ATM. Aarẹ banki naa sọ fawọn akọroyin pe awọn akẹkọọ lo gba eyi to pọju ninu owo naa. Ṣaaju ni ile ifowopamọ ọhun ti fi atẹjiṣẹ ransẹ sawọn onibara wọn pe ẹrọ kọmputa awọn n ṣe ṣege ṣege. Akẹkọọ kan sọ fun BBC pe niṣe lawọn akẹkọọ pọ biba lori ila nibi ti wọn ti n gbowo lẹnu ẹrọ ATM kawọn ọlọpaa to wa dawọn duro. Akẹkọọ mii, Jimma sọ pe oun o tiẹ gbagbọ nigba ti akẹgbẹ oun sọ foun pe eeyan le gba owo to ju iye to wa ninu akaunti eeyan lọ. Banki CBE ni onibara to to miliọnu mejidinlogoji lati bi ọdun mejilelọgọrin ti wọn ti da banki ọhun silẹ. Ẹwẹ, o kere tan, ile ẹkọ giga fasiti mẹta lo ti rọ awọn akẹkọọ wọn lati da owo ti wọn gba lati ẹnu ẹrọ ATM banki CBE ti kii ṣe ti wọn pada. Koda, banki naa t i sọ pe awọn ko ni fẹsun ọdaran kan ẹnikẹni to ba da owo naa pada. Amọ, akẹkọọ kan lati ile ẹkọ giga fasiti Jimma sọ pe oun ko tii gbọ pe akẹkọọ kankan ti da owo ti wọn gba pada. Oṣiṣẹ fasiti Dilla kan sọ pe awọn oṣisẹ banki CBE wa ni ile ẹkọ naa nibi ti wọn ti n gba owo tawọn akẹkọọ n da pada.
Àjọ EFCC wọ́ akẹ́kọ̀ọ́ OAU 11 lọ ilé-ẹjọ́ lórí ẹ̀sùn jìbìtì orí ẹ̀rọ ayélujára,Akẹkọọ mọkanla lati ile-ẹkọ fasiti Obafemi Awolowo ti Ile-ifẹ ni ajọ to n gbogun ti bibana ọrọ-aje ati iwa ibajẹ lawujọ, EFCC, ti wọ de ile ẹjọ. Iwaju Onidajọ Nathaniel Ayo-Emmanuel ti ile-ẹjọ giga ijọba apapọ to wa nilu Osogbo nipinle Osun ni won ko won lo fun ẹsun lilọwọ ninu lilu jibiti lori ẹrọ ayelujara. Awọn akẹkọọ mọkanla naa lo wa lara awọn akekọọ mọkandinlaadọrin ti EFCC mu ni ‘Oduduwa Estate’ ni Ile-ife lọjọ kini, oṣu kọkanla, ọdun yii, ti wọn si fi mejidinlọgọta silẹ ki wọn maa lọle. Nnekwelugo Nnaemeka, Moyosore Favour Oluwasakin, Daniel Olashile Maiye, Gbolahan Khalid Adesina, Yinka Temitope Jayeola, Olumuyiwa Emmanuel Adeleye, Abiola Emmanuel Oluwadare, Busari Abdulazeez Ayodeji ati Okesipe Tobiloba Paul ni wọn n jẹjọ lori ẹsun kọọkan, ti Perekebena Olombeni Micah ati Aghwaritoma Wisdom Obaro si n koju ẹsun mẹfa ọtọọtọ. Ọkan lara ẹsun ti wọn fi kan Micah ka pe “nigba kan lọdun 2023 nilu Osogbo, nipinlẹ Osun labẹ agbeegbe iṣakoso ile-ẹjọ yii, iwọ parọ lori ikanni atẹjiṣẹ WhatsApp pe orukọ rẹ ni Pies, arabirin kan lati ilẹ Amẹrika, lati lee fi ọgbọn alumọkọrọyi gba owo lọwọ awọn ololufẹ arabirin naa, leyi to lodi si ofin ilẹ yi to si mu ijiya dani”. Bakan naa ni ọkan ninu awọn ẹsun mẹfa ti wọn fi kan Obaro nii ṣe pẹlu pe o parọ fun arabirin kan, Megan Johnson, pe orukọ oun ni Alex Stephens ọmọ ilẹ Amẹrika lojuna ati lee gba owo lọwọ arabirin naa lọna aitọ leyi to lodi si ofin. Botilẹ jẹ pe gbogbo awọn ẹni afẹsunkan naa wipe awọn ko jẹbi ẹsun ti wọn fi kan wọn, agbẹjọro olupẹjọ, Oluwatoyin Owodunni, beere fun ọjọ ti igbẹjọ yoo bẹrẹ ati pe ki awọn afunrasi naa o wa lọgba ẹwọn titi di ọjọ naa. Ẹwẹ, awọn agbẹjọro fun Ayodeji, Adesina, Oluwasakin, Micah, Adeleye ati Okesipe rọ ile-ẹjọ lati jẹ ki wọn gba oniduro fun awọn afunrasi naa. Lẹyin atotonu awọn agbẹjọro lọtun losi, Onidajọ Ayo-Emmanuel gba ki wọn gba oniduro Ayodeji, Adesina, Oluwasakin, Adeleye ati Okesipe pẹlu miliọnu meji naira amọ ti o jọwọ Micah fun miliọnu mẹta naira. Bakan naa lo wi pe ẹni meji gbọdọ duro fun ọkọokan awọn olujẹjọ ọun pẹlu iye owo kan naa ti oniduro akọkọ si gbọdọ jẹ obi afunrasi ọun, ti ẹnikeji yoo si jẹ oṣiṣẹ ijọba nipinlẹ Osun. Ọjọ kọkandinlọgbọn oṣu kọkanla ati ọjọ kejila oṣu kejila ni adajọ mu lati bẹrẹ igbẹjọ naa.
"Pásítọ̀ kó sí gbaga ọlọ́pàá l'Ogun lórí ẹ̀sùn ìfipábánilòpọ̀ pẹ̀lú ọmọ ọdún mẹ́rìndínlógún,Ọwọ ileeṣẹ ọlọpaa ipinlẹ Ogun ti tẹ pasitọ kan ọmọ ọdun mẹtalelogoji, Clinton John lori ẹsun pe o fipa ba ọmọ ọdun mẹrindilogun lopọ ni agbegbe Agbado nipinlẹ naa. Ọgbẹni John ti a gbọ pe oun ni pasitọ ìjọ Mega Healing Ministry ni wọn fẹsun kan wi pe o fipa ba omobinrin naa lopọ loṣu Kọkanla ọdun 2022. Agbẹnusọ ileeṣẹ ọlọpaa, Omolola Odutola ni awọn ọlọpaa mu okunrin naa lẹyin ti ẹbi kan lati agbegbe Giwa Agbado mu ẹsun naa wa si àgọ ọlọpaa. ""Ẹbi naa sọ pe orisiirisii arun kokoro ni omobìnrin awọn ti n gba itọju fun eleyii to jẹ ki wọn fura pe o ṣeeṣe ki ẹnikan ti ni Ibalopọ pẹlu rẹ. Amọ, ọmọbinrin yii kò fẹ sọ ẹni to ni Ibalopọ pẹlu rẹ fawọn obi rẹ. Ṣugbọn nigba ti wọn tẹ ẹ ninu daadaa ni o jẹwọ wi pe John ni o ni Ibalopọ pẹlu oun. O ni pasitọ naa ti n ni ibalopọ pẹlu oun fun ọpọ igba lati oṣu Kọkanla ọdun 2022. Ọmọbinrin yii sọ pe pasitọ naa sọ fun oun pe iku ni yoo gbẹyin oun ti oun ba le sọ fun ẹnikẹni,"" Odutola ṣalaye. Agbẹnusọ ọlọpaa ni pasitọ naa jẹwọ ninu ifọrọwanilẹnuwo pe lootọọ loun ba ọmọbinrin naa ni Ibalopọ lọpọ igba. Odutola ni ọmọbinrin naa  ti lọ si ile iwosan fun itọju ara rẹ ati ayẹwo. O ṣalaye pe ileeṣẹ ọlọpaa yoo gbe pasitọ naa lọ si Eleweran fun iwadii kikun."
Wo bí Efcc ṣé gba ẹ̀tọ́ ₦19m padà farábìnrin ilẹ̀ Amẹrika tí ọmọ yahoo lu ní jìbìtì,Didun ti pada kẹhin adun ewuro fun arabinrin ọmọ ilẹ Amẹrika kan ti o ko sọwọ ọmọ yahoo to lu ni jibiti tori pe o n wa ori ade. LỌjọbọ to kọja yi ni ajọ to n gbogun ti iwa jẹgudujẹra ni Naijiria Efcc da ẹtọ rẹ ti wọn gba lọwọ ogbologbo gbajuẹ kan Aisosa Kelvin Ohue pada fun arabinrin Cherlydene Cook. Ninu awọn nkan ti Efcc da pada fun ni iye owo miliọnu mọkandinlogun Naira, ile ibugbe fulaati oniyara mẹta kan to wa ni Amagba ni ijọba ibilẹ Oredo ni ipinlẹ Edo. Bakan naa ni wọn gba ọkọ ayọkẹlẹ  Lexus E350 kan, foonu meji, iPhone 13 Pro Max ati Samsung A31 pada lọwọ ọmọ yahoo yi fun arabinrin naa. Ni ilu Abuja ni wọn ti da awọn dukia wnyi pada fun arabinrin Cheryldene toati Amẹrika wa gba awọn nkan ini rẹ yi pada. Ṣaaju ni adajọ C.E Nwecheonwu ti ile ẹjọ giga Kuje ni Abuja ti gbe idajọ kalẹ ki wọn gba awọn dukia yi pada lọwọ Orhue. Eyi waye lẹyin ti ile ẹjọ fidi rẹ mulẹ pe o jẹbi ẹsun onigun mẹta to da lori fifi ọna eru gba owo lọdọ arabinrin Cherlydene Cook. Irọ banta ni arakunrin ọdaran yi pa fun arabinrin naa to si pe ara rẹ ni orukọ gbajugbaja oṣere Fredrick Leonard lati le fi gba owo lọwọ rẹ. Ẹsun alakọkọ ti ile ẹjọ ka sọ pe ''irẹ Aiosa Kelvin Orhue ti inagijẹ rẹ n jẹ Fredrick Leonard fi ọna ẹburu gba owo miliọnu mẹrinlelọgọrun lọwọ Cherlydene Cook pe o nifẹ rẹ ati pe o ṣetan lati fẹ ẹ. O parọ fun debi pe o gbagbọ ninu rẹ pe lootọ lo fẹ fi ṣaya ti eleyi si tako ofin to de wiwu iwa ajẹbanu'' Arakunrin Orhue bẹ adajọ pe oun jẹbi ẹsun ti wọn fi kan ti adajọ si ni ko lọ ṣẹwọn ọdun kan pẹlu anfaani lati san owo itanran miliọni kan Naira. Ni oṣu kẹta ọdun yi lo foju ba ile ẹjọ ti iroyin si kan kaakiri lori iṣẹlẹ yi. Koda oṣere tiata tolo orukọ ati aworan rẹ fi lu arabinrin yi ni jibiti dasi ọrọ naa loju opo Instagram rẹ. Fredrick Leonard to jẹ ojulowo sọrọ pe kawọn obirin ya oju wọn silẹ daada ki wọn ma ba ko si panpẹ awọnonijibiti. O tun wa ṣe alabapin aworan onijibiti ti ọwọ Efcc tẹ to n fi orukọ rẹ pa awọn obinrin lẹkun jayẹ.
Ọwọ́ ọlọ́pàá ti tẹ ọkọ̀ àti ọ̀kadà tí àwọn adigunjalè fi fọ́ báńkì l’Ekiti,Ileeṣẹ ọlọpaa ni ipinlẹ Ekiti ni awọn ti ri ọkọ mẹta ati ọkada meji ti awọn igara ọlọṣa to sọṣẹ ni awọn banki kan ni ipinlẹ naa lọjọru. Eeyan mẹta ni awọn adigunle naa yinbọn pa lasiko ti wọn digun ja awọn banki lole nilu Ikẹrẹ Ekiti. Ninu atẹjade kan ti  ileeṣẹ ọlọpaa ipinlẹ Ekiti fi sita loju opo X rẹ ṣalaye pe awọn ọlọpaa ti n wa awọn ọdaran naa lẹyin ti wọn sa fi ọkọ ati ọkada ti wọn fi jale naa silẹ. Kọmiṣọna ọlọpaa ni ipinlẹ Ekiti, Ogundare Dare ti rọ awọn eeyan to ba ni iroyin to le ran ọlọpaa lọwọ lati mu awọn adigunjale naa lati tete fi to ọlọpaa leti. O ni awọn ọlọpaa at'awọn ologun ti tẹsẹ bọ wiwa awọn ọdaran naa. Ọsan gangan ni awọn igara ọlọṣa naa ṣe ikọlu sile ifowopamọ meji nipinlẹ Ekiti l’Ọjọru ọsẹ yii nibi tawọn eeyan kan ti padanu ẹmi wọn, ti ọpọlọpọ si farapa. Iṣẹlẹ laabi ọhun tawọn eeyan juwe bii ohun to buru jai, lo waye nilu Ikere-Ekiti to jẹ ọkan lara awọn ilu to gbajumọ julọ nipinlẹ naa. Oṣojumikoro kan to fẹẹ wọ ọkan lara awọn banki naa nigba ti iṣẹlẹ naa sọ wi pe ko din ninu eeyan mẹta to padanu ẹmi wọn sinu akọlu naa tawọn kan si farapa. Ileefowopamọ meji to gbajumọ ni awọn ọlọṣa naa wọ lọwọ irọlẹ ti wọn de si agbegbe naa ti wọn si n fi ado ibugbamu fọ ilẹkun awọn banki naa. Ado ibugbamu yii lo fun wọn laaye lati lee wọle sinu awọn banki naa nibi ti onibara ati oṣiṣẹ banki wa. Bi awọn eyan ṣe n gbiyanju lati sa asala fun ẹmi wọn nitori ibẹrubojo to ba wọn latari ariwo ibugbamu naa ni awọn alọkolohunkigbe ọun ṣina ibọn bolẹ, ti wọn si bẹrẹ iṣẹ wọn. BBC gbọ pe awọn adigunjale naa kọkọ bẹrẹ si nii yinbọn nita banki ọhun lati fi le awọn eeyan sẹyin. Alupupu ni awọn adigunjale naa gbe waa ki wọn too fibọn le awọn eniyan sẹyin ti wọn si ji ọkọ kan ti owo wa ninu rẹ lọ. Oṣojumikoro kan naa wi pe awọn adigunjale naa pin awọn ọmọ ẹgbẹ wọn si oju popo ki wọn maa ṣọ awọn to ba n bọ nigba ti awọn to ku n pa itu meje ninu ile. “Wọn ko yinbọ si ẹnikẹni ninu banki. Wọn kan n yinbọn soke ni titi ti wọn fi lọ.” Gẹgẹ bi ajọ ọlọpaa ipinlẹ Ekiti ṣe wi, wọn ti bẹrẹ si nii wa awọn adigunjale naa. Kọmiṣọna ajọ ọlọpaa nipinlẹ Ekiti, Dare Ogundare, awọn ko nii sinmi ti awọn ọdaran naa ko ba wọ ẹwọn. Ogundare wi pe “nigba ti awọn ọlọpaa atawọ ologun de banki naa, awọn adigunjale naa kọju ibọn si wọn. “Nigba to ya, awọn ọlọṣa naa fi awọn ọkọ mẹta ati alupupu meji ti wọn gbe lọ silẹ, wan si bẹ wọ’gbo. A si ti ko awọn ọkọ ati alupupu naa lọ agọ wa.” Bi wọn ṣe tẹsiwaju lati maa wa awọn adigunjale naa, awọn ọlọpaa ti rọ awọn araalu lati fi ọkan bale, ki wọn si fi ohunkohun ti wọn ba mọ nipa awọn to ṣiṣẹ laabi naa to awọn alaṣẹ leti. Ọpọlọpọ eniyan ni wọn fi ara pa ti oku si sun ninu ikọlu adigunjale ile ifowopamo meji to waye ni ọjọ kẹtala oṣu kejila, odun 2023 ni Ikere Ekiti, ipinle Ekiti. Ileeṣẹ ọlọpaa ti fidi iṣẹlẹ yi mulẹ ti wọn si ni kawọn araalu ma foya wi pe awọn yoo tọ pinpin awọn to wa nidi iṣẹlẹ aburu yi. Kọmiṣana ọlọpaa nipinlẹ Ekiti ṣabẹwo si awọn banki ti awọn adigunjale yi ṣe ikọlu si lẹyin iṣẹlẹ naa. Ninu atẹjade ti alukoro ọlọpaa Ekiti Abutu Sunday fi sita,o ni awọn ikọ ọlọpaa ati awọn ọmọ ogun to tara lọ koju awọn adigunjale yi lo mu ki wọn fi ọkọ wọn mẹta ati alupupu meji silẹ ti wọn si na papa bora. Atẹjade naa ko sọ iye ọlọpaa ati araalu to ku ninu iṣẹlẹ naa amọ o sọ pe Kọmiṣana n kẹdun pẹlu mọlẹbi awọn to padanu ẹmi ati awọn to farapa. Gege bi awọn ti isele naa se oju wọn lagbegbe naa ṣe sọ fun akọroyin wa,nkan bi ago mẹrin irọlẹ ni awọn adigunjale naa de banki Wema to wa ni Oke-kere Ikere Ekiti. Wọn ni bẹẹ naa ni wọn bẹrẹ si ni yinbọn soke ti wọn si tun yin afẹfẹ taju-taju lati fi dẹru ba awọn eeyan. Pabo ni gbogbo igbiyanju awọn adigunjale naa  ja si pẹlu bi wọn ko ṣe ribi wọle si banki naa amọ  wọn pa awọn eniyan kan ninu rogbodiyan naa. Leyin naa ni awon adigunjale na kuro ni ile ifowopamo Wema banki Oke-kere lo si Oke-Osun nibi ti won ti kolu eka banki Access to wa nibe, ti won si pa awon agbofinro ti won si ko ọpọlọpọ owo lọ. Bakan naa ni wọn sọ wi pe awọn adigunjale naa ju awọn ohun ija oloro silẹ kakiri ni ilu Ikere ni asiko ikọlu naa ti o si ba ọpọ dukia  jẹ. Kaakiri oju opo ayelujara lawọn eeyan n ṣalabapin fọnran fidio to ṣafihan awọn adihunjale naa nigba ti wọn n ṣọṣẹ ati lẹyin ti wọn kuro lawọn ile ifowopamọ ti wọn kọlu. A ko le fidi rẹ mulẹ wi pe awọn fọnran yi jẹ ti ikọlu si banki to waye amọ ṣaaju asiko yi, akọsilẹ wa to tọka si pe awọn adigunjale ko ṣẹ́ṣẹ maa kọlu awọn ile ifowopamọ nipinlẹ Ekiti. Bi awọn araalu Oye Ekiti, Aramoko ati Iyin Ekiti ṣe n ṣalabapade awọn igara ọlọsa yi naa ni ẹmi araalu ati ọlọpaa  ṣe n ba ikọlu wọn lọ. Ileeṣẹ ọlọpaa ko ti sọ pato iye awọn to ba iṣẹlẹ to waye yi lọ bẹẹ si ni wọn ko sọ iye owo tawọn ole naa gbe salọ. Ọrọ aabo jẹ nkan to n kan ọpọ lominu ni Naijiria ni paapa awọn ipinlẹ iw oorun Guusu Naijiria. Bi wọn ko ba maa ke irora ajinigbe wọn a tun maa foya lori ọrọ awọn adigunjale. O buru debi pe awọn Gomina ipinlẹ ilẹ kaarọ o jiire yatọ si Eko ṣe idasilẹ ikọ alaabo abẹle ti wọn n pe ni Amọtekun. Igbiyanju awn ikọ yi ati agbofinro n ṣe diẹ ṣugbọn ko dabi ẹni pe o ribi dẹkun patapata awn alaburu to n da omi alaafia ilu ru.
Ọwọ́ tẹ afurasí tó fi èrú jí owó ‘Bitcoin’ tó lé ní ₦200M látorí ìtàkùn àgbáyé,Ajọ ọlọpaa orilẹ-ede Naijiria lo ti fi panpẹ ọba mu ọkunrin ti wọn pe ni Wilfred Bonse to nii ṣe pẹlu oniruuru jibiti leyi ti ileeṣẹ ‘Patricia Technologies Limited’ fi to wọn leti lẹyin ọpọlọpọ iwadii. Ọrọ ọhun, gẹgẹ bi wọn ṣe to ọga agba ajọ ọlọpaa ni Naijiria leti, lo  da lori iwa jibiti to nii ṣe pẹlu iditẹpọ lati hu iwa ọdaran, yiyi akọọlẹ ori ẹrọ kọmputa lai gba aṣẹ, ati didari owo to le ni igba miliọnu naira kuro ninu asunwọn to wa si omiran lọna ti ko bofin mu. Agbẹnusọ ajọ ọlọpaa ni Naijiria, Olumuyiwa Adejọbi to fi ọrọ naa lede loju opo facebook rẹ wi pe ọpọ ifimufinlẹ ati iwadii to jinlẹ ni ajọ naa ṣe ki ọwọ too tẹ Bonse. Ninu iwe ti Patricia Technologies kọ si ajọ ọlọpaa ni wọn ti ṣalaye pe ọkunrin naa ati awọn kan ti wọn ko tii ri, lo lo ọgbọn alumọkọrọyi lati yọ owo ori ẹrọ ayelujara taa mọ si ‘crypto’ ninu awọn asunwọn to wa, to fi mọ eyi to wa pẹlu Flutterwave. Bonse, ni iwadi fihan pe, o dari aadọta miliọnu naira lọna aitọ sinu asunwọn ile ifowopamọ rẹ latinu ẹgbẹta miliọnu o le meje naira ti wọn ji ko, ninu asunwọn Patricia Technologies. Ni bi iwadii ṣe n tẹsiwaju, ajọ ọlọpaa fi da awọn araalu loju pe gbogbo ẹni to lọwọ ninu iwa jibiti ni yoo foju wina ofin ọba. Adejobi tẹsiwaju ninu atẹjade naa pe lẹyin ti ikọ to n gbogun ti lilu jibiti lori ẹrọ ayelujara lajọ naa gunle iwadii ijinlẹ lati ṣiṣọ loju awọn kan ti wọn n fi orukọ olorukọ lu jibiti ni wọn wọ Wumba District ni Apo, nilu Abuja ni ogunjọ oṣu kẹsan ọdun 2023 ti wọn si mu awọn mẹta kan. Njoku Kinglsey ati Jideofor Sejus ti wọn jẹ ọmọ ọdun marundinlogoji ati Chigozie Okorie to jẹ ọmọ ọdun mẹrinlelọgbọn ni wọn mu lọjọ naa fun ẹsun igbimọpọ lati huwa ibi, lilo orukọ ati aworan ẹlomiran bii tiwọn ati fifi ifẹ lu jibiti. Adejobi wi pe iwadi fihan pe awọn mẹtẹẹta ni wọn jumọ n jẹ orukọ Anthony James ti wọn n lo aworan rẹ lati fi parọ fun awọn kan pe wọn nifẹ wọn ti wọn si n fi eyi gba ohun ini awọn bẹẹ. Adejobi wi pe awọn mẹtẹẹta ni wọn ti jẹwọ ipa ti wọn ko ninu iṣẹlẹ naa ti igbiyanju si n lọ lọwọ lati rii pe awọn to ti bọ si panpẹ awọn onijibiti yii gba itura ati atilẹyin to yẹ. Adejobi to wi pe awọn afurasi yoo foju ba ile-ẹjọ laipẹ waa rọ gbogbo awọn  to n ṣe ọrọ ifẹ lori ẹrọ ayelujara lati yago fun fifi ohun inii wọn dọrẹ. Agbẹnusọ ajọ ọlọpaa naa tẹsiwaju ninu atẹjade rẹ pe NPF-NCCC ni wọ ba oniṣowo crypto kan gba owo to din diẹ ni ẹgbẹrun lọna ọgọjọ dollar pada lọwọ onijibi kan. Gẹgẹ bii Adejobi ṣe wi “Ummulkulthum Basha ni o dowopọ pẹlu Sean Andres Delacruz lẹyin tawọn mejeeji pade lori ikanni atẹjiṣẹ telegram “Basha ni o rọ Delacruz lati ba oun ere ti yoo di ẹgbẹrun lọna ogun dollar ti oun padanu ninu idokowo crypto lẹyin ti awọn mejeeji di ọrẹ, ti Delacruz si fi ṣe ọkan lara awọn adari loju opo @kochikenbsc ni telegram. “Delacruz fi daa loju pe ti oun ba baa fi ẹgbẹrun lọna ọgọjọ to wa lọwọ rẹ ṣowo, yoo jere ti yoo di ofo rẹ ni kia. “Ẹwẹ, yiyọ owo ninu asunwọn crypto Basha lẹẹmeji lera wọn sinu asunwọn crypto Delacruz lo mu ifunra dani. “Lara owo yii ni Delacruz ti fi awọn kan pamọ si oju-opo idokowo crypto miran ti wọn n pe ni KuCoin. “Ajọṣepọ laarin ajọ ọlọpaa ati KuCoin n la fi mọ pe Delacruz lo ni asunwọn ti owo naa wa. “Lẹyin ọpọ iwadii la rii pe niṣe ni Delacruz fẹẹ fi ọgbọn alumọkọrọyi gba gbogbo ẹgbẹrun lọna ọgọjọ dollar naa ninu asunwọn Basha lai jẹ ki KuCoin mọ jibiti to fẹẹ lu. “Bo tilẹ jẹ pe ajọṣepọ laarin awọn ileeṣẹ ilẹ okeere yii pẹlu ajọ ọlọpaa ti mu ki wọn da owo naa pada, iwadii ṣi n tẹsiwaju lati le mu Delacruz ko lee fimu danrin.” Adejobi fi kun pe ajọ ọlọpaa ilẹ Naijiria rọ awọn araalu lati ṣọra fun awọn onijibi ti n polowo owo sọgundogoji ki owo wọn maa baa wọgbo.
"Bí EFCC ṣe pa ohun tí wọ́n gbé sójú òpó ayélujára rẹ́ náà ni kí wọ́n tọrọ àforíjìn- Àwọn Akẹ́kọ̀ọ́ OAU,Awọn akẹkọọ Fáṣítì Obafemi Awolowo, Ile Ife ti ni ki ajọ to n gbe ogun ti wa ibajẹ lorilẹede Naijiria, EFCC tọrọ aforijin lẹyin ti wọn mu akẹkọọ mọkandinlaadọrin lọ si ahamọ lọjọ lọjọru ọsẹ yii. Ẹgbẹ awọn akẹkọọ ni fasiti ni awọn ti EFCC ko ni ile ẹkọ lo jẹ akẹkọọ Fasiti, ti wọn si gbe wọn lọ si ọfisi wọn niluu Ibadan. Lẹyin ìfẹhonuhan awọn akẹkọọ ni ọfisi EFCC niluu Ibadan, ajọ naa tu akẹkọọ mejinlaadọta silẹ pe wọn ko lẹjọ lati jẹ. Akẹkọọ mọkanla si wa ni ahamọ ti wọn salaye pe wọn ní ẹjọ lati jẹ. Bakan naa ni EFCC tí pa gbogbo ohun tí wọn gbe sori ayelujara nípa àwọn akẹkọọ OAU rẹ, ti a ko si nnkan to jẹ mọ bẹ lori opo ayelujara wọn. Ṣugbọn ninu atẹjade ti ẹgbẹ akẹkọọ ni OAU fi lede fun awọn akọroyin ni o se koko ki ajọ EFCC tọrọ aforijin fun orukọ awọn akẹkọọ ti wọn bajẹ, ti wọn si gbinyanju lati gba awọn yooku to wa lọgba ẹwọn jade. ""A n bere pe ki wọn tu awọn akẹkọọ mọkanla to wa ni ahamọ wọn silẹ, ki wọn dẹ tun tọrọ aforijin fun bi wọn ṣe ba orukọ akẹkọọ je. Aarẹ ẹgbẹ naa Abbas Ojo, Akọwe ẹgbẹ, Akinboni Opeyemi ati Agbẹnusọ ẹgbẹ, Omisore Elijah tí wọn buwọlu atẹjade naa fun awọn akọroyin. ""A fẹ ki EFCC tọrọ aforijin, ki wọn fọ orukọ awọn akẹkọọ wa ti wọn bajẹ mọ."" Awọn mejidinlọgọta ninu awọn akẹkọọ fasiti Obafemi Awolowo ti ilu Ile-ife ti ajọ EFCC mu ni wọn ti gba itusilẹ. Awọn oṣiṣẹ ajọ EFCC lo yabo ibugbe kan ti awọn akẹkọọ fasiti OAU wa ni ita ọgba ileẹkọ naa mọjumọ Ọjọru ti wọn si ko awọn akẹkọọ mọkandinlaadọrin lọ silu Ibadan. Awọn aṣoju awọn akẹkọọ naa ni wọn ko ara wọn lọ iwaju ọfiisi EFCC nilu Ibadan lati lọ fi ẹhonu han ti wọn si n beere fun itusilẹ awọn akẹgbẹ wọn. Aarẹ awọn akẹkọọ ni fasiti naa, Abbas Akinyemi, ṣe alaye fun BBC News Yoruba pe ohun mẹta lawọn beere lọdọ ajọ EFCC nibi ipade ti wọn ṣe pẹlu ajọ naa. “A ni ki wọn yọ gbogbo ohun ti wọn fi sori ẹrọ ayelujara nipa awọn akẹkọọ naa, ki wọn yọnda wọn ati awọn dukia wọn, ki wọn si tun tọrọ aforiji lowọ gbogbo akẹkọọ rilẹ-ede yii fun iwa ibajẹ ti wọn hu.” Akinyemi wi pe ki awọn too kuro nilu ibadan ni alẹ ana ni wọn ti tu awọn mejidinlọgọta silẹ. O fi kun pe awọn mọkanla to ku ni ko lee tẹle awọn lọọle nitori pe ko si akoko mọ lati ṣe ifokusilẹ ati iwadi nipa wọn. Akinyemi dupẹ lọwọ gomina ipinlẹ Osun, Ademola Adeleke, fun atilẹyin rẹ lati le gba itusilẹ awọn akẹkọọ naa. Aarẹ awọn akẹkọọ naa wi pe gomina Adeleke yọnda kọmiṣọna fun eto idajọ nipinlẹ naa, Wole Jimi-Bada, lati tẹle awọn lọ Ibadan lati gba itusilẹ awọn mọkanla to ku. “Eyi jọwa loju gidi, o si jẹ ohun iwuri fun wa.” Akinyemi wi pe oun nigbagbọ pe awọn mọkanla to ku yoo gba ominira lo Igbakeji aarẹ apapọ fawọn akẹkọọ lorilẹ-ede yii, Akinteye Babatunde wi pe awọn ti gbe ọrọ naa de iwaju alaga ajọ EFCC ti eyi si ti n so eso rere. Babatunde wi fun BBC Yoruba pe lẹyin ti awọn kan si alaga EFCC naa lo paa laṣẹ pe oṣiṣẹ ajọ naa kankan ko gbọdọ mu ẹnikẹni loru mọ. Babatunde ni amọran oun fun EFCC ni ki wọn maa kọwe si awọn adari ile-ẹkọ lati beere fun akẹkọọ ti wọn ba fura si gẹgẹ bi ajọ ọlọpaa ṣe maa n ṣe dipo ki wọn maa fiya jẹ alaiṣẹ ninu igbiyanju wọn lati mu afurasi ọdaran."
EFCC ṣàlàyé ọ̀nà mẹ́jọ tí o lè fi dènà àwọn tó bá fẹ́ fi ATM àti POS wọ́ owó lọ nínú àkáǹtì rẹ,Ẹnu ọjọ mẹta yii ni ọpọ eeyan kaakiri Naijiria bẹrẹ si n ke gbajare nipa bi awọn kọlọrọsi kan ṣe n wọ owo lọ ninu apo ifowopamọ wọn. Ọpọ eeyan lo maa n ṣakiyesi pe obitibiti owo n poora ninu banki wọn lai ra ohunkohun tabi lo kaadi ATM wọn lati san owo. Ajọ to n gbogun ti iwa ajẹbanu ni Naijiria, EFCC sọ pe awọn iwa jibiti yii maa n waye ti ọwọ awọn kọlọrọsi ẹda naa ba ti tẹ kaadi ATM eeyan. Amọ ki ni o le ṣe lati daabo bo ara rẹ lọwọ irufẹ jibiti bẹẹ tabi ti kaadi ATM rẹ ba sọnu? Ninu atẹjade kan ti EFCC fi lede loju opo X, o ṣalaye awọn ohun ti eeyan le ṣe lati daabo bo ara, paapaa kaadi ATM rẹ. EFCC ṣalaye pe asiko ti eeyan n gba owo lẹnu ẹrọ ATM tabi POS ni wọn ti maa n ji kaadi ATM ju. Gẹgẹ bii ohun ti EFCC sọ, awọn to n ji ATM eeyan maa ni irufẹ kaadi eeyan lọwọ ti wọn a si tete paarọ rẹ nibi ti eeyan ba ti fẹ gba owo lẹnu ẹrọ ATM lẹyin ti wọn ba dibọn pe awọn fẹ ran irufẹ ẹni bẹẹ lọwọ lati gba owo. EFCC ni ti wọn ba ti yara paarọ kaadi ẹni ti wọn fẹ wọ owo rẹ lọ, ẹrọ ATM ọhun yoo gbe kaadi irufẹ ẹni bẹẹ mi latari pe nọmba ‘PIN’ rẹ ko ba kaadi to wa ninu ẹrọ ATM ṣiṣẹ. Lẹyin ti onibara ti wọn paarọ kaadi rẹ ba lọ tan lati lọ wa ọna ti yoo fi ri kaadi naa yọ ni awọn kọlọrọsi ọhun yoo gba gbogbo owo to wa ninu apo iṣuna ẹni naa tan. EFCC ṣalaye awọn nnkan mẹjọ ti eeyan le ṣe lati dẹkun jiji kaadi ATM eeyan ati wiwọ owo ninu apo iṣuna ẹni, awọn ọna ọhun ree.
‘Ẹgbẹ̀ òkùnkùn wù mí láti darapọ̀ mọ́ ni mo ṣe darapọ̀, wọn kò fi ipá mú mi’,Ọkunrin ẹni ọdun mọkanlelọgbọn kan ti orukọ ẹ n jẹ Damilare Saheed ti ṣalaye peko si ẹnikẹni to fipa mu oun lati wọ ẹgbẹ okunkun, ẹgbẹ naa kan wu oun lati wọ loun fi darapọ mọ wọn. Damilare Saheed sọ eyi di mimọ ninu ọrọ to sọ lasiko ti awọn ọlọpaa fi n ṣe afihan oun atawọn ọmọ ẹgbẹ okunkun miran twọ tẹ lolu ileeṣẹ awọn ọlọpaa ipinlẹ ogun to wa ni Eleweeran nilu Abẹokuta. O ni nnkan bii ọdun kan abọ sẹyin loun darapọ mọ ẹgbẹ okunkun Ayee lagbegbe Ijoko Ọta ni ipinlẹ Ogun. O niiṣẹ atẹ aworan alarambara sara aṣọ, ike ati bẹẹ bẹẹ lọ, iyẹn Sign and Printing ni oun kọ Damilare ṣalaye pe ọrẹ oun kan to n jẹ J.Boy lo pe oun sinu ẹgbẹ naa toun si da a lohun kiakia. ‘’O kan wu mi ki n darapọ mọ wọn naa ni, mo dẹ di ara wọn. Mo fi n ṣiṣẹ to ba yọju, igba mii iṣẹ awọn oloṣelu maa wa, mo maa tẹle wọn. ‘’ Wọn ko fipa mu mi lati di ara wọn o, o wu mi ni mo darapọ mọ wọn.’’ Nigba  to n sọrọ nipa anfani to ti jẹ ninu jijẹ ọmọ ẹgbẹ okunkun yii, Damilare sọ pe ko si ere kankan nibẹ. O ni ere toun jẹ naa ni ibi toun ba ara oun yii, iyẹn ahamọ ọlọpaa, abamọ lo si jẹ foun gẹgẹ bo ṣe sọ. O fi kun un pe oun ko le gba ẹnikẹni nimọran ninu awọn ọdọ boya ki wọn ṣe ẹgbẹ okunkun tabi ki wọn ma ṣe e, nitori bi oun ṣe n koju iṣoro toun lọwọ yii ni awọn mii ti awọn jọ wa ninu sẹẹli ṣi n gbero lati lọọ di ọmọ ẹgbẹ okunkun nita bi wọn ba jade. O ni bi oun ba n gba wọn nimọran bayii, iyẹn ko ni ki wọn gbọ, ohun ti kaluku ba fẹẹ ṣe lo maa ṣe. Ileeṣẹ ọlọpaa ti ni ọmọkunrin yii atawọn yooku rẹ yoo foju baleẹjọ laipẹ.
Ọlọ́pàá mú obìnrin tó jí ara rẹ̀ gbé tó ń bèèrè mílíọ̀nù mẹ́rin náírà,Ileeṣẹ ọlọpaa ipinlẹ Akwa Ibom ti fidi ẹ mulẹ pe awọn ti mu obinrin kan to ji ara rẹ gbe pamọ to si n beere miliọnu mẹrin owo itusilẹ lọwọ awọn ẹbi rẹ ki aṣiri to tu. Kọmiṣanna ọlọpaa ipinlẹ naa, Waheed Ayilara, ṣalaye pe ọjọ Aje ni obinrin kan, Enobong Sampson, wa fẹjọ sun pe wọn ji ẹgbọn oun obinrin gbe labule Nung Oku, nijọba ibilẹ Ibesikpo Asutan, l’Anambra. O ni miliọnu mẹrin naira ni awọn ajinigbe naa fẹ gba ki wọn to le yọnda rẹ. Ayilara ṣalaye pe awọn ọlọpaa to n gbogun ti ijinigbe bẹrẹ iṣẹ lori rẹ lẹsẹkẹsẹ, nigba to si di ọjọ Iṣẹgun, ọwọ ba obinrin ti wọn ji gbe naa pẹlu ọrẹkunrin rẹ. ‘’Ibuba kan lati ri wọn mu, ni Mbierebe Obio, nijọba ibilẹ Ibesikpo Asutan, ipinlẹ Akwa Ibom. “ Obinrin naa jẹwọ wa pe oun pẹlu ọrẹkunrin oun ati awọn eeyan mẹta kan lawọn jọ mọ nipa ijinigbe awuruju naa. O ni ẹnikẹni ko ji oun gbe, oun pete ijinigbe lati fi gbowo lọwọ ẹgbọn oun to wa loke okun ni.’’ Ṣaa, gbogbo wọn ti wa lahaamọ ọlọpaa, wọn yoo si foju bale-ẹjọ.
"Ìgbà àkọ́kọ́ rèé tí ògùn ayẹta mí kọ̀ láti sisẹ̀ - Babaláwo tó dán ògùn ayẹta lára oníbàárà,Babalawo Danladi Yau ti wa ni agọ ileeṣẹ ọlọpa nipinlẹ Bauchi lẹyin to yinbọn lu onibara rẹ kan to wa gba ogun ayẹta lọwọ rẹ. Danladi ni asise ni isẹlẹ naa, to si jẹ pe igba akọkọ re ti irufẹ asise naa yoo tọwọ rẹ waye. Danladi ni oun sọ sọ oloogbe Mohammed Ali lati mu adiye aye si ọwọ rẹ ki awọn fi dan ogun ayẹta naa wo pe ogun naa sisẹ sugbọn ibọn naa ṣesi ba Ali nikun. Ninu fọnran ti Ileeṣẹ ọlọpaa Bauchi gbe sita lori ayelujara, Babalawo naa ni o ti pẹ ti oun ti n seto ogun ayẹta fun awọn eeyan to si jẹ igba akọkọ ree ti asise yoo waye. “Nigba ti wọn ba mi pe awọn fẹ ṣe ohun ayẹta, mo kọkọ ni ki wọn lo ra awọn nnkan lati lo, nnkan lati jẹ ẹlẹnu, ti awọn yooku si jẹ eyi ti wọn yoo fi simu. “Nigba ti wọn pada de, mo bi wọn pe ṣe wọn ti ṣe gbogbo nnkan ti mo ni ki wọn ṣe, ti wọn si dami lohun pe bẹẹni pe ki a bẹrẹ isẹ . Koda, awọn ni wọn gbe ibọn wa.” Oloogbe Ali jẹ olugbe Abule Damaiwa to wa ni ijọba ibilẹ Zaki nipinlẹ naa. Ninu igbo Damaiwa ni Ali ati awọn ọrẹ mẹta ti lọ ba Babalawo Danladi ti lọ gba ogun ayẹta ibọn. “Agbegbe ti wọn n gbe ni kudiẹkudiẹ nipa eto abo ni wọn fi fẹ lo ogun ayẹta ibọn ati ọbẹ,” Babalawo sọ ninu fọnran naa. “Ninu ọkan mi, mo n ro pe awọn eeyan kan lo jẹ ki ileeṣẹ mi ja nitori gbogbo awọn ayẹta ti mo ti ṣe, ibọn ko le wọle , ka to wa ni a ṣekupa eeyan naa.” Agbẹnusọ ileeṣẹ ọlọpaa nipinlẹ Bauchi, Ahmed Wakil fidi isẹlẹ naa mulẹ to si ni awọn afurasi naa ti wa ni ihamọ. Wakil ni bi awọn ṣe gbọ iro ibọn ni agbegbe naa ni awọn suure lọ sibẹ. O ni ko si nnkan to jẹ mọ asise ninu ofin ilẹ Najiria, to si jẹ Babalawo yoo foju wina ofin. “Ko si nnkan to jẹ asise ninu ofin ilẹ wa , ẹni to ba sẹ si ofin yoo foju wina ofin, a ti n gbaradi lati gbe Babalawo lọ si ile ẹjọ. “Mo ti jẹ ọlọpaa fun ọpọlọpọ ọdun ti mọ si n sọ fun awọn eeyan pe ko si nnkan ti a n pe ni ogun ayẹta ibọn, to si jẹ pe irọ ni gbogbo to wa ni ita."" Arakunrin ẹni ọdun mẹrinlelogoji kan ti kagbako iku nibi ti  o ti tẹle babalawo ati awọn mẹta mii lọ dan ayẹta wo. Ni abule Damaiwa lẹba Bursali ni ijọba ibilẹ Zaki niBauchi la gbọ pe Muhammadu Ali ti tọwọ ọta ibọn ku nigba ti wọn dan ayẹta wo lara rẹ. Ohun ti wọn sọ fun ko to gbara duro ni pe ayẹta naa ko ni jẹ ki ọta ibọn wọle si lara. Alukoro ọlọpaa ni ipinlẹ Bauchi Ahmed Wakili lofidi ọrọ yi mulẹ ninu atẹjade kan ti fi sọwọ sawọn akọroyin lọjọ Iṣẹgun. O ni kete ti awọn gbọ nipa iṣẹlẹ yi lawọn tara de ibẹ tawọn si gbe arakunrin naa digba lọ si ile iwosan. O lo ṣeni laanu pe awọn dokita sọ pe o ti ku nigba ti wọn gbe de ọdọ wọn. Gẹgẹ bo ṣe wi, ọwọ ti ba afurasi meji ninu awọn ti wọn jijọ lọ sibẹ tawọn mii ninu wọn si na papa bora. O ni awọn n tọ pinpin awọn iyoku to sa lọ yii. Wakil to jẹ alukoro ọlọpaa ni Bauchi sọ pe ''Ni ọjọ kọkanlelọgbọn oṣu Kẹwa ni nkan bi ago mẹjọ aabọ owurọ ni iro deti igbọ agọ ọlọpaa Bursali pe arakunrin kan Danladi Yau ẹni ọdun mejidinlọgbọn to wa lati abule Daimawa to si jẹ babalawo ati awọn mẹtaa mii toti na papa bora bayii jijọ lọ si inu igbo Daimawa lati lọ dan iṣẹ ayẹta wo lara Muhammadu Ali ti wọn jijọ wa lati abule kanna.'' O tẹsiwaju pe ''ibi ti wọn ti n dan iṣẹ yi wo ni ọta ibọn ti Danladi Ya'u rọ ti ba Muhammadu'' ''Igba ti ọrọ naa de eti igbọ wa la gbe oloogbe Muhammadu lọ si ile iwosan nla Jakusko ni ipinlẹ Yobe.Nibẹ lawọn akọṣẹmọṣẹ oniṣẹ ilera ti sọ pe o dagbere faye.'' Iwadii gẹgẹ bi alukoro ọlọpaa ti ṣe wi n tẹsiwaju ati pe awọn ti wọ awọn afurasi ti ọwọ tẹ lori ọrọ yi lọ siwaju ile ẹjọ. Lafikun o ni awọn tun gburo pe afurasi adigunjale kan to tẹle awọn akẹgbẹ rẹ lọ ja awọn olugbe Bishop Moore Memorial School Staff Quarters ti pade iku lọwọ awọn araadugbo ti wọn gbaamu. Ninu igbagbọ ọpọ ẹya lorileede Naijiria ni paapa lọdọ awọn Yoruba, eeyan le fi ayẹta dena agbara ọta ibọn lara ti ko si ni ṣe eeyan ni nkan. Igbagbọ yi to jẹ ohun tawọn agbaagba Yoruba a maa lo paapa awọn ọlọde lati fi kọdi awọn ole to ba wa pẹlu ibọn tabi awọn to ba fẹ kogun ja wọn, jẹ nkan ti a ko ribi fidi rẹ mulẹ pe o n ṣiṣẹ. Ọlaju ati imọ sayẹnsi sọ di mimọ pe kii ṣiṣẹ ṣugbọn o yi ni awọn kan to gbagbọ pe ogun ti ko ba jẹ,ewe rẹ ni ko pe. Lawọn abule ati oko, iroyin a maa jẹyọ lẹẹkọọkan nibi ti awọn to ba lọ dan iṣẹ ayẹta wo ba ti faragbọta tabi padanu ẹmi wọn. Laipẹ la gbe iroyin bi ọmọde kan ṣe yinbọn pa aburo rẹ nigba ti wọn n dan ayẹta ti baba wọn gbe kalẹ wo. A ko ri aridaju pe ayẹta n ṣiṣẹ tori naa awọn agbofinro kilọ fawọn eeyan lati sọra ṣe pẹlu awọn nkan ija oloro to le mu ẹmi lọ."
Kí ló mú àjọ EFCC ti ọmọ ogun mẹ́fà mọ́lé ní Kaduna?,Ede aiyede to waye laarin awọn ẹṣọ ajo EFCC atawọn ọmọ ogun ofurufu ilẹ yii kan ni Kaduna lo ti di ohun to mu kawọn ologun naa o ṣigun lọ ọgba ajọ EFCC. Gẹgẹ bii fanran ti ileeṣẹ amohunmaworan Channels fi lede, awọn ologun naa lo ya bo ọfiisi ajọ EFCC to wa ni ilu Kaduna ninu ọkọ bii mẹta ti wọn si yi geeti abawọle si ọfiisi naa ka, leyi ti ko jẹ ki ẹnikẹni o lee wọle tabi jade. Niṣe lawọn ologun naa atawọn ọlọpaa to wa lọfiisi EFCC naa n jagbe mọra wọn bii pe wọn wa loju ogun, ti wọn si n na ibọn sira wọn, amo ko sẹni to yinbọn ninu awọn mejeeji. Ninu atẹjade kan ti ajọ EFCC fi lede, Dele Oyewale to jẹ adari ẹka iroyin ati ipolongo fun ajọ naa wi pe igbiyanju awọn ọmọ-ogun ofurufu kan lati fipa tu awọn afurasi alujibiti lori ẹrọ ayelujara to wa lagọ ajọ naa silẹ lo fa wahala. Atẹjade naa ka pe “ni ọjọ Aje, ọjọ kẹtala oṣu kọkanla ọdun 2023 ni awọn oṣiṣẹ ajọ EFCC ni Kaduna mu awọn afurasi marun nile ounjẹ kan ni agbegbe Barnawa ni Kaduna lẹyin ifimufinlẹ nipa ẹsun lilu jibiti lori ẹrọ ayelujara. Awọn afurasi naa Favour Itung, Rachael Ande, Zuleiman Haruna, Abubakar Ismaila ati Solomom Olobatoke ni wọn mu lai si aawọ kankan. Ẹwẹ, lẹyin eyi ni awọn ologun mẹfa to ri bi wọn ṣe mu awọn afurasi naa wa si agọ wa lati waa fipa tu awọn afurasi naa silẹ amọ tawọn ẹṣọ to wa nibẹ kapa wọn, ti wọn si mu wọn silẹ. Awọn mẹfa naa ni mẹrin ninu wọn n jẹ, Lawal Abdullahi, Chukwuma Chidi Christian, Alfa Suleiman ati Emmanuel Ekwozor jẹ ọmọgun ofurufu, ti orukẹ awọn meji to kun jẹ Chidera Anuba ati Joseph Tokula ti wọn si jẹ akẹkọọ nile ẹkọ ologun ‘Nigerian Air Force Institute of Technology’.” Oyewale tẹsiwaju ninu atẹjade naa pe “Bi awọn ologun yii ṣe wa ni ihamọ lọdọ wa, asọyepọ ọrọ n lọ laarin awon adari ajọ EFCC ati ati ti ajọ ologun ofurufu lati yanju iṣẹlẹ ọhun. O ṣeni laanu pe ijiroro yii lo foriṣanpọn lọjọ Ẹti, ọjọ ketadinlogun oṣu kọkanla ọdun 2023 nigba ti awọn kanda inu irẹsi kan ninu awọn ọmọgun ofurufu yabo ọfiisi ajọ EFCC ni Kaduna bii pe wọn n lọ oju ogun ni igbiyanju lati fipa tu awọn akẹgbẹ wọn silẹ. Awọn oṣiṣẹ wa kora wọn nijanu lai wo iwa kobakungbe ati aṣilo agbara lati ọwọ awọn ologun yii, bẹẹ la tẹsiwaju lati maa ba awọn ọga wọn sọrọ ti a si ti jọwọ awọn ologun naa lẹyin iforukọsilẹ.” EFCC wa fi da awọn araalu loju pe awọn yoo tẹsiwaju lati maa ṣe iṣẹ wọn bo ṣe tọ nibamu pẹlu ofin lati le pinwọ gbogbo iwa ibajẹ to nii ṣe pẹlu ọrọ-aje ati ikowojẹ lai fi ti idena kankan ṣe. Ẹwẹ, ajọ ologun ofurufu ni ko tii sọ ohunkohun lori ọrọ naa titi di akoko ti a n ko iroyin yii jọ.
Mother Language Day: Bàbá míì ní àìkọ́ ọmọ òun ní Yorùbá ló mú kò pàdánù iṣẹ́ olówó ńlá,Yoruba ni ko sibi to dabi ile ni ẹyẹ n ke, ko si ibi to dabi ilu taa bi ni, bẹẹ si ni ọmọ to sọ ile nu, ti so apo iya kọ. Obi kan ti n sọ iriri wọn lori ka kọ ọmọ lede abinibi. Bi baba kan se n yangan pe oun n kọ awọn ọmọkunrin oun mẹtẹẹta , ti iyawo rẹ oyinbo bi fun, ni ede abinibi lai naani pe awọn n gbe loke okun, naa ni baba miran to n gbe lorilẹede Naijiria n ge ika jẹ pe oun ko fi ede abinibi kọ ọmọ oun. Eyi lo ni o jẹ ko padanu isẹ olowo nla to yẹ ko ri gba lẹyin to jade nileẹkọ. Fidio yii kọ ni lẹkọ pupọ, ẹ gbọ ọrọ lẹnu awọn to n poungbẹ agbelarugẹ asa, kẹ si kọgbọn.
Àwọn akẹ́kọ̀ọ́ Fáṣitì ìmọ̀ ẹ̀rọ FUTA ṣe ìwọ́de lórí ìkọlù àwọn ọ̀daràn lágbègbè ilé ẹ̀kọ́ wọn,Ni owuro oni  ọjọ kesan osu kejo ọdun  2024 ni awọn ọmọ ilé ẹkó fasiti ìmọ ẹro FUTA ni ilu Akure ṣe ìwọ́de lori ètò abo ati ikọlu awọn ọdanran sì awọn akẹkọ ni agbegbe fasiti oun. Awon akẹkọ oun gbe igi dina popona Akure si Ilesha lati fi ìbànújẹ won lede lórí ọrọ abo ti wọn ni ko peye. igbesẹ yi lo fa idaduro awon aarinrin àjo ti osi mu ki awọn ikọ ile isẹ oloopa láti wa sì oriko oun. Lara awon to ba  BBC Yoruba sọrọ ni òru mọ́jú oni ni awọn òdaran tún ṣe ikọlù si Ilegbe awon akẹkọ ti owa ni agbegbe na ti won sì gba dukia won lọ. Awọn akẹkọ naa sope, awon gbe igbimọ ẹṣọ alabo kalẹ sugbọn oru eni ti won ko jade ni awọn ọgara oloṣa naa tun yoju Woni eyi tin di lemolemo, to fi mò igbakan ti awọn ole yin bọn fun akẹkọ Awọn akẹkọ na ni ọrọ naa nilo ki awọn ẹṣọ alaabo gbe igbesẹ. Won fi ẹsùn kàn awon ọlọpa pe gbogbo ìgba ti won ba ke Si won ni won maan pẹ daun. Awọn akẹkọ oun ti won gbà ẹnu aare ẹgbẹ awọn akẹkọ soro ọgbẹni Olayemi Oluwasoromidayo pe fún kì awọn àjọ eleto abo paapaajulo awọn ọlọpa lati bẹrẹ ṣiṣe irede kakari gbogbo agbègbe ti awọn akẹkọ n gbe ni tosi fasiti oun bẹrẹ lati ago méfa irọlẹ. Àjọ ọlọpa ati adari ile ẹko ọun sọrọ lórí iṣẹlẹ awọn ọdanran l'agbegbe ọun Igbakeji komisana àjọ ọlọpa ni ipinlẹ Ondo Muhammad Rabiu to ba awọn akẹkọ ọun sọrọ ṣeleri ilẹkùn akitiyan àjọ ọlọpa lati dènà ikọlù awọn òdaran lagbegbe wọn. Oni lati ẹni, awon iko ọlọpa ma bẹrẹ irede kakari gbogbo agbègbe naa Alága igbimọ ton risi eto abo ni  fasiti oun ọjọgbọn kolawole Adegbie ti o ṣoju oga agba ile ẹko FUTA Ọjọgbọn Adenike Oladiji pe fún àláfíà ti osi fi da awon akẹkọ lójú  pe awọn adari ile ẹko naa yíò gbe igbesẹ ti o ye
Tí mo bá tún ayé wá, ó wù mí kí n bí ju ọmọ 17 tí mo bí lọ,Arabinrin Jummai Ibrahim to n gbe nilu Kano sọ fun BBC pe ti oun ba tun aye wa, o wu oun ki oun bi ju ọmọ mẹtadinlogun lọ, nitori pe ibukun lati ọdọ Ọlọrun ni ọmọ jẹ. Jummai sọ pe ninu ọmọ mẹtadinlogun ti oun bi, meje ti ku lara wọn, to si ku mẹwaa; ọkunrin marun un, ati  obinrin marun un. Abilekọ naa sọ pe inu oun maa n dun pupọ ni ayajọ ọjọ bi eniyan ṣe pọ to laye, ti ori oun si maa n wu pe oun bi ọmọ to pọ. 'Ayọ lo maa n jẹ fun mi pe mo bi to ọmọ mẹtadinlogun. Fun raa mi ni mo si bi wọn lai lo iṣẹ abẹ. Meje ti ku, ṣugbọn mẹwaa wa laaye bayii.' 'Ọgbọn ọdun sẹyin ni mo ṣegbeyawo, mo si ti ni ọmọ-ọmọ meji. Ọpọ to ba ri mi ko ni i mọ pe mo bi to ọmọ mẹtadinlogun.'' 'Imọran mi si awọn to n pariwo pe awọn eniyan to wa laye ti pọju, ati pe ohun lo n fa aito ounjẹ ni awọn ibi kan, ni pe irọ patapata ni. Ibukun ni ọmọ jẹ, yoo si wu mi lati bi ju mẹtadinlogun lọ ti mo ba tun aye wa.'' Iyawo ile ni Jummai, diẹ lara awọn ọmọ rẹ to ti dagba si maa n wa iṣẹ ṣe lati pese ounjẹ ati owo fun oun ati ọkọ rẹ pẹlu awọn ọmọ to ku. Jummai sọ fun BBC pe lara awọn ọmọ oun to ti kawe gboye ti wọn si n ṣiṣẹ wa. Ipinlẹ Kano lo ni eniyan to pọ ju ni orilẹede Naijiria gẹgẹ bi akọsilẹ eto ikaniyan ọdun 2006 ṣe sọ. O ku diẹ ki wọn o pe miliọnu mẹrinla (13.6 million).
Akẹ̀kọ̀ọ́ ọmọ ọdún méjìlá yìnbọn pa akẹgbẹ́ rẹ̀, méjì míì farapa,Ọmọde kan ti ku tawọn eeyan meji mii si farapa yanayana ninu iṣẹlẹ iyinbọnpaniyan kan to waye nilẹ ẹkọ orileede Finland kan. Ileeṣẹ ọlọpaa lo fidi ọrọ yi mulẹ. Wọn sọ pe awọn mẹta to farakasa iṣẹlẹ yi jẹ ọmọọdun mejila ati pe afurasi to wa nidi ọrọ yi naa jẹ ọmọ ọdun mejila. Awọn obi to ba awọn akọroyin Finland sọrọ ṣalaye pe iyinbọn naa waye ninu kilaasi ileẹkọ Vierola to wa ni Vantaa lariwa olu ilu ilẹ naa Helsinki. Awọn ọlọpaa sọ pe awọn de ileẹkọ naa lẹyin iṣẹju mẹsan ni nkan bi ago mẹsan kọja iṣẹju mẹtadinlogun ti wọn si ṣe itọju awọn to farakasa. Wọn ni afurasi naa salọ lẹyin iṣẹlẹ yi amọ wọn ti pada fẹsọ mu ni agbegbe Siltamaki to wa ni olu ilu Helsiniki ni nkan bi ago mẹwaa. Awọn ọlọpaa ni awọn gba ibọn kan lọwọ rẹ to si jẹwọ ninu ifọrọwanilẹnuwo kan to waye saaju  pe lootọ loun yinbọn ninu iṣẹlẹ naa. Wọn ti bẹrẹ iwadii bayii lori iṣẹlẹ iṣekupaniyan ati igbiyanju lati ṣekupaniyan to waye. Awọn akẹkọọ ṣẹṣẹ n pada sẹnu ẹkọ ni lẹyin ọdun ajinde gẹgẹ bo ṣe waye lawọn ileẹkọ kaakiri Finland. Ileeṣẹ iroyin YLE si jabọ pe wọn ni kawọn akẹkọọ duro sinu kilaasi wọn lẹyin ti iṣẹlẹ yi waye. Olootu ijọba Petteri Orpo ṣapejuwe iyinbọnpaniyan yi gẹgẹ bi nkan to fọwọ kan ni lẹmi to si ni ọkan awọn wa pẹlu gbogbo obi ati akẹkọọ ile ẹkọ ti iṣẹlẹ yi ti waye. Vantaa jẹ ilu kẹrin to tobi julọ ti awọn eeyan ẹgbẹrun lọna ojilenigba a si maa gbe ibẹ. Ilẹ ẹkọ Viertola ni awọn akẹkọọ ẹgbẹrin ti ọjọ ori wọn si wa laarin ọdun meje si mẹrindinlogun ni ile ẹkọ alakọbẹrẹ ati girama. Aaye ọtọọtọ ni wọn wa ti wn si ni awọn oṣiṣẹ to sunmọ aadọrun. Aaye ikẹkọoọ Jokiranta ile ẹkọ naa ni ibi ti wọn ko awọn akẹkọọ ti ọjọ ori wọn wa laarin ọdun mẹsan si mẹtala ni  isẹlẹ iyinbọn yi ti waye.
Wo ilé ẹ̀kọ́ tí àwọn akẹ́kọ̀ọ́ ti ń jòkó kàwé lábẹ́ igi ní Kwara,Àwọn òbí, alágbàtọ́ àti olùkọ́ ilé ẹ̀kọ́ alákọ̀ọ́bẹ̀rẹ̀ LGEA to wa lagbegba Kankan, ní ìjọba ìbílẹ̀ Asa, ìpínlẹ̀ Kwara, ti rawọ́ ẹ̀bẹ̀ fún àtúnṣe ilé ẹ̀kọ́ náà. Ìlú Kankan, Gbago, Igboede àti Budo Isale ń ṣe àmúlò ilẹ ẹ̀kọ́ náà. Èyí kò ṣẹ̀yìn bí kò ṣe sí yàrá ìkẹ́kọ̀ọ́ àtàwọn àga tó dára ní ilé ẹ̀kọ́ náà. Ilẹ̀ẹ́lẹ̀ àti abẹ́ igi ni ọ̀pọ̀ àwọn akẹ́kọ̀ọ́ ń jókòó sí láti kẹ́kọ̀ọ́. Bákan náà ni ọmọ ṣe ṣorí ní ilé ẹ̀kọ́ Apa-Onimalu àti àwọn agbègbè míì tó yiká. Olori ile ẹkọ naa, Babatunde Iyabo ṣalaye fun BBC Yoruba pe apapọ akẹkọọ 165 lo wa nile ẹkọ naa amọ o ṣeni laanu pe pupọ ninu wọn ni ko ni ijoko. Gẹgẹ bii ohun ti a ri nibẹ, ọpọ awọn akẹkọọ lo n kawe lori iyẹpẹ nilẹ, nigba ti awọn mii joko sabe igi lati kọ iwe wọn. Adari ile ẹkọ ọhun sọ fun BBC pe gbogbo igba ti ojo ba ti bẹrẹ lo maa n pa awọn akẹkọọ ati olukọ papọ. Arabinrin naa wa ke si ijọba ipinlẹ Kwara lati da si ọrọ awọn akẹkọọ naa ki aye le dẹrun fun awọn ọmọ to n kẹkọọ nibẹ. Ọkan lara awọn to ti jade nile ẹkọ naa lọpọ ọdun sẹyin sọ pe nnkan bii ọdun 1977 ni wọn ti da ile ẹkọ naa silẹ, ile ẹkọ ọhun ko ni itẹsiwaju kankan lati ọdun naa wa. Lẹyin naa ni wọn rawọn ẹbẹ si ijọba ko ṣiju aanu wo awọn, ko si tun ile ẹkọ naa ṣe. Wo fidio oke yii fun ẹkunrẹrẹ ohun ti BBC Yoruba ba bọ nile ẹkọ Kankan.
"Ọ̀gá ilé ẹ̀kọ́ alàkọ̀ọ́bẹ́rẹ̀ wà ní bèbè ikú, lẹ́yìn tí akẹ́kọ̀ọ́ ọmọ ọdún mẹ́tàlá yìnbọn mọ́,Awọn agbofinro ti mu ọmọdekunrin, ọmọ ọdun mẹtala kan fun ẹsun pe o yinbọn mọ ọga ile ẹkọ rẹ, to si pa a lara. Ọmọdekunrin naa ti wọn ko darukọ rẹ, ni wọn fi ẹsun igbiyanju lati paniyan kan. Ẹni ọdun mọkanlelaadọta to yinbọn mọ, wa ni ẹsẹ kan aye, ẹsẹ kan ọrun nileewosan. Iyalẹnu nla ni iṣẹlẹ naa jẹ fun ọpọlọpọ eeyan ni orile-ede South Africa, paapaa bi ibẹru ṣe wa lori bi iwa jagidijagan ṣe n gbilẹ ni awọn ile ẹkọ. Iroyin sọ pe ibọn baba rẹ ni ọmọ naa yin mọ ọga ile ẹkọ alakọbẹrẹ kan to wa niluu Germiston, ti ko fi bẹẹ jina si Johannesburg. Awọn agbofinro ti mu baba rẹ naa, fun ẹsun pe ko mojuto ibọn rẹ daadaa. Agbẹnusọ fun ileeṣẹ ọlọpaa, Col Dimakatso Nevhuhulwi, sọ fun BBC pe baba naa yoo f'ojú ba ile ẹjọ. Lasiko abẹwo to ṣe si ile ẹkọ naa lọjọ Aje, minisita fun eto ẹkọ ni ẹkùn Gauteng, Matome Chiloane, fi ẹsun kan pe ọmọdekunrin naa ni akọsilẹ orukọ olukọ mẹta to fẹ ẹ pa, nitori pe wọn n yọ ọ lẹnu nile ẹkọ ""Nigba ti a fi ọrọ wa awọn ọrẹ rẹ lẹnu wo, wọn sọ pe ọjọ ti pẹ to ti gbero igbesẹ naa. "" Iwadii tun fihan pe wọn ma n ṣe ipade lori ayelujara ibaraẹnisọrọ WhatsApp, nibi ti wọn ti jọ gbero iṣẹlẹ buruku yii."" Labẹ ofin fun igbẹjọ awọn ọmọde ni orile-ede South Africa, igbagbọ ni pe ọmọ ọdun mejila tabi mẹtala, ko ni agbara lati hu iwa ọdaran, ayafi ti ijọba ba ri ẹri fi gbe ẹsun lẹsẹ. Lori ọrọ ọmọde yii, ile ẹjọ majisireti kan ti paṣẹ pe ki iwadii waye, lati mọ boya ọmọ naa dá pé ninu ero, iwa, ẹkọ ile, ati ibaṣepọ laarin awujọ. Eyi waye lẹyin ti ajọ to n gbẹjọ ro fun ijọba kọwe beere fun. Lẹyin iwadii naa ni adajọ majisireti yoo sọ boya wọn le gbọ ẹjọ rẹ bii ti agbalagba. Eto aabo ni awọn ile ẹkọ jẹ ipenija nla ni Gauteng. Iṣẹlẹ yii waye lẹyin ọsẹ diẹ ti wọn gun akẹkọọ kan pa, ti òmíràn tun fi ara gba ọgbẹ nile ẹkọ girama kan ni Gusu Johannesburg."
Ọkùnrin tó la orí ọmọ ọdún méjì mọ́ ògiri rí ẹ̀wọ̀n gbére he,Ọkunrin kan ti ri ẹwọn gbere he lẹyin to jẹbi iku ọmọ ọdun meji to gba tọ. Ọmọ ọdun meji naa, Zahra Ghulami, fi ori ṣeṣe nile wọn to wa ni Gravesend lọjọ kẹtadinlọgbọn, oṣu Karun un, ọdun 2020, to si ku lẹyin ọjọ meji. Iwadii awọn oṣiṣẹ eto ilera lori oloogbe naa fi han pe o ṣeeṣe ko jẹ pe ṣe ni wọn ju ọmọ naa lu ogiri tabi ki wọn ju u silẹ lai bikita. Baba oloogbe ọhun, Jan Gholami, to jẹ ẹni ọdun mẹtalelọgbọn jẹbi ẹsun iku ọmọ naa, o tun jẹbi ẹsun wiwu iwa aburu si ọmọde. Adajọ kan sọ pe o jẹ iwa afurasi lati maa wu iwa ipa si awọn obinrin ninu ẹbi rẹ, o si tọ si lati lọ ṣẹwọn fun ọdun mẹtalelogun o kere tan. Iyawo Gholami, iyẹn Roqia Ghulami naa yoo tun ṣẹwọn ọdun mẹridinlogun lori ẹsun pe o wu iwa ipa si ẹni ti ọjọ ori rẹ ko tii to ọdun mẹrindinlogun. Ṣaaju ni obinrin ọhun ti kọkọ jẹbi ẹsun ipaniyan amọ igbimọ adajọ ko fẹnuko lori ijiya rẹ. Ẹwẹ, tọkọtaya naa sọ niwaju adajọ pe awọn ko jẹbi iku ọmọ ti wọn gba tọ ti wọn fi ẹsun rẹ kan awọn. Orilẹ-ede Afganistan ni tọkọtaya ọhun ti gba ọmọ naa tọ ki wọn to tẹkọ leti lọ silẹ Gẹẹsi ti iṣẹlẹ ọhun ti waye. Adajọ to gbe idajọ naa kalẹ, Justice Wall ni o ṣeeṣe ki Gholami pe ẹrọ ileeṣẹ adoola ẹmi lori nọmba 999 amọ ko ṣe bẹẹ. Adajọ ni kaka ko gbiyanju lati doola ẹmi ọmọ naa niṣe lo sile itaja igbalode.
""
Promise Akinlade: ọmọ ọdún mọ́kànlá tó ń fi ìlù dárà bíi àgbàlagbà sọ̀rọ̀ nípa tálẹ́ǹtì rẹ̀,Ilu lilu maa n mu inu mi dun ni- Promise Akinlade Omọ ọdun mọkanla ni Promise Akinlade to n fi ilu da ara to wu u. Ayantunde  Aluyo Jesu ni ọga to tun kọ Promise ni iṣẹ ilu lilu sii to fi di aluluogo bayii. O ni lati ọmọ ọdun mẹta ni oun ti maa n lu ike ati agolo kaakiri ni eyi ti awọn obi oun ro pe ariwo lasan ni oun fi n pa. O gba awọn obi nimọran lati ṣe atilẹyin to yẹ fun awọn ọmọ wọn to ba ni talẹnti to dara. Ayantunde naa rọ wọn pe ki ọmọde kankan ma ṣe ri talẹnti wọn mọlẹ nitori pe Oluwa lo mọ ọjọ ọla ẹda.
Àwọn agbébọn jí ọ̀pọ̀ èèyàn gbé ní mọ́ṣálásí, jí ọmọdé 30 míì níbòmíì,Ní alẹ́ ọjọ́ Ajé, ọjọ́ Kìíní oṣù Kẹrin ọdún 2024 ni àwọn ajínigbé tún dá bírà ní mọ́ṣáláṣí kan ní ìlú Gusau, ìpínlẹ̀ Zamfara, níbi tí wọ́n ti lọ jí ọ̀pọ̀ àwọn olùjọ́sìn gbé lọ lásìkò tí wọ́n ń yan nọ́fílà òru lọ́wọ́. Tí àwẹ̀ Ramadan bá ti kú mẹ́wàá ìgbẹ̀yìn ni àwọn èèyàn máa ń yan nọ́fílà lóru láti pọn kún ìjọ́sìin wọn. Ẹni tí ìṣẹ̀lẹ̀ náà ṣojú rẹ̀ kan sọ fún àwọn akọ̀ròyìn pé lásìkò tí àwọn ènìyàn náà ń kírun lọ́wọ́ ni àwọn agbébọn náà yawọ mọ́ṣálásí ọ̀hún, tí wọ́n sì jí ọ̀pọ̀ àwọn tó ń kírun gbé lọ. Ó ní òun kò lè sọ pé iye kan báyìí pàtó ni àwọn ènìyàn tí wọ́n jí àmọ́ tó ní àwọn aláṣẹ ń ṣiṣẹ́ láti ṣàwárí àwọn ènìyàn náà. Títí di àsìkò tí à ń kó ìròyìn yìí jọ, àwọn ajínigbé náà kò ì tíì bèrè ohunkóhun tàbí iye kankan láti gba ìtúsílẹ̀ àwọn tí wọ́n jí gbé. Bákan náà ni kò ì tíì sí ikọ̀ kankan tó jáde síta láti sọ pé àwọn ni àwọn wà nídìí ìkọlù ọ̀hún. Ìkọlù yìí ló ń wáyé bí àìsí ààbò ṣe ń peléke si ní ìpínlẹ̀ Zamfara àti káàkiri Nàìjíríà. Ẹ ó rántí pé ní ọ̀sẹ̀ tó kọjá ni gómìnà Dauda Lawal ṣe àbẹ̀wò sí ààrẹ Tinubu lórí ìpèníjà ètò ààbò ní ìpínlẹ̀ náà. Nínú ìròyìn míì, àwọn agbébọn tún jí àwọn ọmọdé ọgbọ̀n ní ìlú Kasai, ìjọba ìbílẹ̀ Batsari, ìpínlẹ̀ Katsina. Ìjọba ìbílẹ̀ Batsari ló jẹ́ mímọ̀ fún àwọn ìwà ọ̀daràn àti ìjínigbé, tó sì ń fi ojoojúmọ́ peléke si. Gẹ́gẹ́ bí olùgbé agbègbè náà ṣe sọ fún iléeṣẹ́ ìròyìn Channels TV ní àwọn ọmọdé táwọn ajínigbé náà jí gbé ni wọ́n lọ sí ẹnu odi ìlú láti lọ ṣẹ́ igi fún àwọn òbí wọn kí wọ́n tó kó sọ́wọ́ àwọn ajínigbé náà. “Àwọn afurasí ajínigbé dá àwọn ọmọ náà lọ́nà lásìkò tí wọ́n lọ ṣẹ́gi tí àwọn òbí wọn má fi dáná fún wọn.” Kò sí ẹni tó mọ ohun tó fa ìjínigbé náà, tí àwọn ajínigbé náà kò sì tíì kàn sí àwọn òbí ọmọ náà láti bèrè ohunkóhun. Títí di àsìkò tí à ń kó ìròyìn yìí jọ, àwọn aláṣẹ àti iléeṣẹ́ ọlọ́pàá kò sọ̀rọ̀ lórí ìjínigbé yìí, táwọn ènìyàn ìlú náà sì ń ní ìrètí pé àláfíà yóò jọba ní agbègbè àwọn láìpẹ́.
""
""
Kí ló ṣẹlẹ̀ láàrin PrimeBoy àti Wunmi, aya Mohbad, tí ọlọ́pàá ṣe pè é fún ìfọ̀rọ̀wánilẹ́nuwò?,Ileeṣẹ ọlọpaa ipinlẹ Eko ti fidi ẹ mulẹ pe oun ti fọrọ wa Ibrahim Owodunni,(Primeboy) to jẹ ọrẹ timọtimọ Ilerioluwa Alọba (Mohbad), lẹnu wo lọjọ Iṣẹgun, ọjọ kejila oṣu kẹta ọdun 2023 yii. Eyi waye lẹyin ti iyawo Mohbad, Ọmọwumi Alọba, kọwe ifisun pe o ba oun lorukọ jẹ. Gbogbo ọjọ Iṣẹgun ni Primeboy maa n lọ si agọ ọlọpaa to wa ni Panti, Yaba, nipinlẹ Eko, fun ifọrọwanilẹnuwo lori iku Mohbad, gẹgẹ bi aṣẹ ti wọn pa fun un. Ṣugbọn lọjọ Iṣẹgun ọjọ kejila, oṣu kẹta yii, oun ati Ayọbami Fisayọ (Spending) ni wọn jọ lọ. Amọ awọn ọlọpaa yọnda Spending lati maa lọ, wọn si da Primeboy duro sọdọ wọn nitori iwe ifisun ti Ọmọwumi Alọba, Iyawo Mohbad kọ sawọn ọlọpaa pe o ba oun lorukọ jẹ. Alukoro ọlọpaa Eko, Benjamin Hundeyin, ṣalaye pe awọn yọnda Primeboy lẹyin tawọn fi ọrọ wa a lẹnu wo tan. ‘’ A sọ fun Primeboy pe ko maa wa si agọ wa ni gbogbo ọjọ Iṣẹgun lati maa waa kọwọ bọwe, ka le ri aridaju pe ko ni i sa lọ lori iku Mohbad ta a n wadii rẹ lọwọ. ‘’Ṣugbọn o pẹ gan-an ju ti tẹlẹ lọ ka too fi i silẹ lọjọ Iṣẹgun yii, idi si ni pe Iyawo Mohbad kọwe ifisun nipa rẹ, ẹsun ibanilorukọ jẹ si wa ninu rẹ. ‘’Lẹyin to dahun awọn ibeere wa tan, mo gbọ pe DC ni ko maa lọ. ‘’Nigba ti yoo si fi di aago mẹfa kọja iṣeju mejila nirọlẹ, a ti yọnda rẹ pe ko maa lọ.’’ Awijare awọn ọlọpaa yii ni lọọya ti wọn lo lọọ gba beeli Primeboy tako. O ni irọ ni. Bi ẹ ko ba gbagbe, ọjọ kejila oṣu kẹsan-an ọdun 2023 ni Mohbad jade laye lẹni ọdun mẹtadinlọgbọn (27). Latigba ti olorin sufee-taka naa ti ku iku ojiji yii ni ọrọ naa ti di ẹjọ. Ọkan lara awọn eeyan tawọn ọlọpaa n wadii latigba naa ni Primeboy yii, ẹni ti wọn ni oun ati Mohbad jọ ja n’Ikorodu lalẹ ọjọ ti oloogbe kọrin gbẹyin. Ọjọ kẹrin oṣu kẹwaa ọdun 2023 ni awọn ọlọpaa Eko kede pe awọn n wa Primeboy lori iku Mohbad, ki ọmọkunrin naa too lọọ fa ara rẹ kalẹ fun wọn lẹyin ọjọ meji. Yatọ si Naira Marley ati Sam Larry ti ẹnu kun gidi lori iku Mohbad yii, ẹni kan ti wọn tun n ba ṣẹjọ ni Primeboy ti wọn lawọn ọlọpaa tun ti mu bayii. Wọn ko ti i sinku Mohbad titi dasiko yii, nitori awọn ọlọpaa ni awọn ko ti i gba esi ayẹwo iku to pa a gan-an. Gbogbo eto lo ti to bayii lori ẹjọ kan ti Joseph Aloba, ẹni tii se baba gbajumọ akọrin takansufe to di oloogbe, Ilerioluwa Aloba, ti ọpọ eeyan mọ si Mohbad pe. Ẹjọ yii ni baba Mohbad pe aya ọmọ rẹ, Wunmi Aloba, lati beere pe ki ile ẹjọ fi ontẹ lu pe ki wọn se ayẹwo ta lo ni ọmọ, DNA fun ọmọ ti wọn ni Mohbad bi, ti orukọ rẹ n jẹ Liam. Atẹjade kan ti agbẹjọro fun ẹbi Aloba, Monisola Odumosu fisita fawọn akọroyin, lo fidi ẹjọ naa mulẹ. Ile ẹjọ Majisireti to kalẹ si ilu Ikorodu nipinlẹ Eko lo ni igbẹjọ naa yoo ti waye. Atẹjade naa salaye pe gbogbo igbesẹ ofin to yẹ ni ẹbi naa yoo se lati ri pe ẹjọ naa kẹsẹjari. Atẹjade naa fikun pe “Baba Mohbad fẹ gba asẹ ileẹjọ lati se ayẹwo fun Liam nile iwosan ijọba tabi ti aladani ti owo rẹ ko wọn ju ohun ti agbara rẹ ka lọ. Bakan naa ẹbi Aloba tun n fẹ gba asẹ ile ẹjọ pe ki oagba osisẹ to n se ayẹwo oku ti oku Mohbad wa nikawọ rẹ, lati mu ẹya ara oloogbe naa fi se ayẹwo DNA ọhun.” Amọ sa, atẹjade naa ni gbogbo aayan lati fun aya Mohbad, Wunmi ni iwe ipẹjọ ninu ile rẹ to wa ladugbo Lekki nilu Eko, lo ja si pabo. Agbẹjọro ẹbi Mohbad ni o nira lati fun Wunmi ni iwe ipẹjọ naa nitori pe wọn ko fi bẹẹ ri ninu ile naa lẹnu lọọ lọọ yii. Sugbọn ikọ agbẹjọro naa ni oun yoo wa ọna miran labẹ ofin lati ri daju pe gbogbo iwe ipẹjọ ati ilana igbẹjọ naa ni wọn fun Wunmi.
"Àwọn Dókítà ní ọjọ́ díẹ̀ ni á lò láyé àmọ́ a ti pé ọdún méje báyìí - Ìbejì tó lẹ̀pọ̀,Nigba ti wọn bi Marieme ati Ndeye,awọn dokita ni ko si ireti pe wọn yoo pẹ laye. Wọn ti pe ọdun meje bayii awọn si ni ibeji to so papọ to wa ni ilẹ Yuroopu ti wọn gbeeru si. Wọn yatọ ni iṣeesi amọ wọn nilo arawọn fun igbayegbadun. Baba wọn Ibrahim sọ pe ''Bi wọn ba ti sọ fun eeyan lati ibẹrẹ pe ko ni pẹ laye, niṣe ni yoo maa gbe igbe aye bẹẹ bẹẹ'' Awọn ibeji ti o so papọ ko wọpọ ni Yuroopu. Pupọ ni wọn a maa bi wọn ku ti ida mẹta mii ninu wọn a si maa ku laarin wakati mẹrinlelogun ti wọn ba bi wọn saye. Tori naa iwuri nla lo jẹ  fun Ibrahima ati awọn dokita lati ri Marieme ati Ndeye pẹlu awọn ọrẹ to wa bawọn yọ ajọyọ ọjọ ibi ọdun meje wọn. Ẹsẹ meji lo gbe ara Marieme ati Ndiaye duro ṣugbọn ọpa ẹyin ọtọọtọ ati ọkan ọtọọtọ ni wọn ni. Ni ile ẹkọ wọn ni South Wales, wọn pese itọju gbogbo igba fun wọn ni. Ibrahima sọ pe ''akikanju ni wọn wọn si ja ireti awọn to ro wọn pin'' ''Awọn ọmọ mi mejeeji yatọ si arawọn.Marieme ko lagbaja yatọ si Ndieye ti o yaju '' ''Mi o ni tan ara mi pe o rọrun lati tọju awọn ọmọ yi. Oore ọfẹ nla lo jẹ lati ri igbiyanju wọn lojojumọ'' Marieme and Ndeye dey share one pair of legs and one pelvis but each get spinal cord and heart. Nigba ti wọn bi awọn ibeji yi ni Senegal lọdun 2016,ọmọ kan lawọn obi wn n reti.Awọn dokita ko lero pe wọn le lo ju ọjọ diẹ lọlaye. ''Mo ti n gbaradi lọkan mi de wi pe wọn ko ni pẹ laye'' Bẹẹ ni Ibrahima sọ fun awọn to fọrọ wa lẹnu wo ninu fiimu  BBC kan ti wọn pe akọle rẹ ni ''Inseparable Sisters.'' ''Nkan taa le ṣe fun wọn ka duro ti wọn ninu irinajo yi.Lati ilẹ lo ti han kedere siwa pe awọn akikanju laa n ba ṣe pọ ti wọn si wawọ mọ aye gidi gaan'' Ọna ti wọn fi le dool ẹmi wọn ni ki wọn ya wọn sọtọ. Baba wọn ṣalaye pe awọn beere iranwọ ti awn si kangun si ilẹ Gẹẹsi fun itọju ni ile iwosan Great Ormond Street Hospital, London lọdun 2017. Ero Ibrahima ni pe ilumọọka ile iwosan to ti ya awọn ibeji sọtọ yi  yoo le ṣe bẹẹ fawọn ọmọ rẹ ti wọn yoo si pada lọ ba awọn ẹgbọn wọn ni Dakar amọ ọrọ ko ri bẹẹ. Ayẹwo fihan pe ọkan Marianne ko lagbara lati le ṣe iṣẹ abẹ yi. Bẹẹ lawọn akọṣẹmọṣẹ oniṣegun si sọ fun wọn pe lai pin awọn mejeeji lọtọ ko ni si eyi ti yoo lo ju oṣu diẹ lọ laye. Wọn ni yiya awọn ọmọ naa sọtọ ni yoo jẹ ki Ndeye lanfaani lati gbe ile aye. Eyi tunmọ si pe ki Irahim fun awọn dkita ni iyọnda ki ọkan ninu awọn ibeji naa ku ki ikeji baa le wa laye. Ọkan baba awọn ọmọ yi ko gbe ti iya awọn ọmọ naa si pada si Senegal lati lọ tọju awọn ọmọ to ku. Ibrahima duro ti awọn ibeji rẹ ki wọn baa le gba itọju. Nibẹ ni wọn ti ko lọ si Cardiff Ibrahima to jẹ ọga ileeṣẹ to n ṣeto irinajo fawọn eeyan ni Senegal sọ pe ""O nira lati ma ri awọn mọlẹbi eeyan to ku tori pe ile ni gbogbo ile ati ọna mi wa'' O tẹsiwaju pe'' mi o jẹ ki o daamu ọkana mi pupọ.Ojuṣe mi ni gẹgẹ bi obi lati ri pe eeyan kan wa pẹlu wọn nibi.Iṣẹ ti mo gba niyẹn gẹgẹ bi obi'' Loore koore ni awọn ieji yi nilo itọju tori wọn wa ninu ewu lati ko kokoro aifojuri. Dokita Gilian Body ọkan lara awọn akọsẹmọṣẹ ni ile iwosan fasiti Wales sọ pe ''Nkan iyalẹnu lo jẹ t ieeyan ba kọkọ bẹrẹ tori pe inu iwe lasan la ti maa n ka nipa awọn nkan wọnyi'' O ṣalaye pe ẹsẹ kan ati ibadi kan ni wọn jijọ ni.A sun soke lati aboonu wọn to ṣe pe ẹya ara pọ nibẹ.A ko le sọ pato ṣugbọn a mọ pe o ni awọn ẹya ara kan to ṣe pe awọn mejeeji ni wọn jijọ n lo papọ'' ''Ọpa ẹyin meji ọtọọtọ lo sọ pe awọn ọmọ yi ni to si ṣe pe pẹlu bi wọn ṣe sunmọ ara wọn to, wọn ko ni lilo lati sọ fun ara wọn ki wọn to yi ara si ibi to wu wọn.'' Wiwọ aṣọ fn awọn ibeji yi tun jẹ iṣoro mii. Ibrahima sọ pe ''aṣo meji to jọ ara wọn ni mo ni lati ra. Lẹyin igba naa ni maa tun  gbe e lọ si ọdọ telo ki o baa le ṣatunṣe ki o le  gba ara wọn'' Ipele kẹta lawọn mejeeji wa nile ẹkọ ti wọn ti n kẹkọ ni Cardiff. Ibrahim sọ pe ""Mo fẹ ki wọn gbe igbe aye bi awọn ara yoku ki wọn ba awọn ọmọde ṣere ki wọn kun fun ayọ ki wọn si dagba bi awọn to ku'' ''Wọn o ni lati sa pamọ tori ile ẹkọ awọn ti ko ni ipenija kankan ni wọn wa taa si fẹ ki o kọ wọn pe oore ọfẹ lo jẹ lati darapọ mọ awujọ wọn'' Ipenija to ku bayii ni ki Marieme ati Ndeye gbera nilẹ ki wọn si maa fẹsẹ wọn rin. Nkan bi ogun iṣẹju lojumọ ni wọn fi n duro bayii'' Ibrahim fi kun pe ''wọn ti ribi ṣe awọn nkan tawọn eeyan ko tiẹ lero pe wọn yoo le ṣe rara'' O tẹnu mọ pe ''ti wọn ba sọ fun ẹ lati ibẹrẹ pe ọjọ iwaju rẹ ko daju,eeyan ko ni fi gbogbo ara be igbe aye'' ''Mo mọ wipe bo pẹ bo y mo maa gb ipe wi pe nkn laburu ti ṣẹlẹ'' Igba ti yoo jẹ, mi o fẹ mọ. A o maa mu ọjọ kọọkan to ba ti ṣe n wa''"
Ọlọ́pàá fi pampẹ́ mú Pásítọ̀ àtàwọn méjì míì  lórí ẹ̀sùn pé wọ́n fẹ́ kó ọmọdé ṣòwò ẹrú,Ileeṣẹ ọlọpaa lolu ilu ilẹ Naijiria Abuja ti kede pe awọn ti mu arakunrin Pasitọ kan,ibatan rẹ ati dirẹba to wakọ lori ẹsun pe wọn fẹ ko awọn ọmọde mejila sinu  lọ ṣowo ẹru nipinlẹ Ogun. Ninu atẹjade kan ti alukoro ọlọpaa fi sita o ni lọsan ọjọ Ẹti lawọn mu arakunrin dirẹba to ko awọn ọmọ naa sinu ọkọ yii ni nkan bi ago ago kan oru ku iṣẹju marun un. Ọjọ ori awọn ọmọde yi wa laarin ọdun marun un si ọdun mẹrindinlogun. Alukoro ọlọpaa Josephine Adeh sọ pe ọwọ awọn tẹ Muhammad Isah ti ilu Kafanchan awakọ bọọsi ti nọmba idanimọ rẹ jẹ APP 489 XE nibi to ti ko awọn ọmọ mejila, ọkunrin mẹrin ati obinrin mẹjọ. O tẹsiwaju pe iwadii ibẹrẹ tawọn yi ṣe ti fihan pe Pasitọ kan  Simon Kado aati ibatan rẹ Jesse Simon Kado to wa ni ahamọ ọlọpaa yi lo ṣagbatẹru eto kiko awọn ọmọ yi lati Akwanga nipinlẹ Nasarawa lọ si ipinlẹ Ogun. Josephine Adeh fi kun pe bayii ti iwadii ṣi n tẹsiwaju pẹlu akẹgbẹ wa nipinlẹ Nasarawa lori ọna ati da awọn ọmọ yi pada sọdọ mọlẹbi wọn ''Kọmiṣana ọlọpaa FCT fẹ fi da awọn araalu loju pe awọn ko fi aabo wọn ṣere rara'' Lẹnu lọọlọ yi ni olu ilu ilẹ Naijiria ti n koju ipenija ijinigbe ati iwa janduku lemọlemọ. Ni oṣu Kini ọdun 2024 yi ni awọn ọlọpaa Abuja ṣeku pa awọn ajinigbe mẹta kan ninu igbo to wa lagbegbe Bwari nilu Abuja. Agbegbe Bwari yi ni naa ni awọn ajinigbe ti gbe awọn ọmọ marun un kan ati baba wọn ti wọn si pada ṣeku pa ọkan ninu wọn lẹyin ti wọn si pada tun gba owo idoola aimọye miliọnu Naira. Iṣẹlẹ fifi ọmọde ṣowo ẹru jẹ eleyi to tako ofin orileede Naijiria ṣugbọn ti ọpọ ṣi n kopa ninu rẹ . Awọn ti aje ọrọ yi ja mọ lori a maa saba sọ pe ọmọ ọdọ lawọn fẹ fi awọn ọm yi ṣe ati pe awọn obi wọn mọ nipa rẹ. Iwadii ṣi n tẹsiwaju lati mọ ibi ti wọn n ko awọn ọmọde mejila yi lọ nipinlẹ Ogun.
Àwọn ọlọ́pàá ṣe ìfẹ̀hónúhàn lórí àìrí owó àjẹmọ́nú wọn gbà,Àwọn ọlọ́pàá tó ń gbógunti ìwà ọ̀daràn ní ẹkùn ìlà oòrùn orílẹ̀ èdè Nàìjíríà ti fẹ̀sùn kan pé, wọn kò san àwọn owó àjẹmọ́nú àwọn. Àwọn ọlọ́pàá ọ̀hún, ni àwọn tí wọ́n gbé láti ìpínlẹ̀ kọ̀ọ̀kan lọ sí ẹkùn náà pẹ̀lú àwọn ẹ̀ṣọ́ ààbò mìíràn láti lọ mójútó ìwà ìgbéṣùmọ̀mí tó ń wáyé lẹ́kùn náà. Wọ́n ní bí àwọn kò ṣe rí àwọn owó àjẹmọ́nú náà gbà ń ṣe àkóbá fún àwọn. Ọ̀kan lára àwọn ọlọ́pàá ọ̀hún tó bá BBC sọ̀rọ̀ ṣàlàyé pé oṣù kẹjọ rèé tí wọ́n ti gbé òun lọ sí ẹkùn náà láti lọ ṣiṣẹ́ pọ̀ pẹ̀lú àwọn ọmọ ọgun láti koju ìwà ìgbéṣùmọ̀mí tó ń wáyé ní agbègbè náà. Ó ní láti oṣù kẹjọ náà, owó àjẹmọ́nú oṣù méjì péré ni wọ́n san fún òun níbẹ̀, tí àwọn ẹ̀ṣọ́ ààbò mìíràn sì ń gba ti wọn. Ó ṣàlàyé pé lóòótọ́ ni owó oṣù òun ń lọ dédé. “Ìṣòro tí à ń kojú lórí àjẹmọ́nú wa tí a kò rí gbà kò kéré rárá nítorí owó oṣù wa nìkan ni à ń lò láti fi gbọ́ gbogbo bùkátà wa. “Nínú owó oṣù yìí ni a ti ń jẹun, tọ́jú ìlera wa, ṣe ìtọ́jú àwọn nǹkan  mìíràn tó bá yẹ.” Ó wá rọ àwọn adarí iléeṣẹ́ ọlọ́pàá láti mójútó sísan àwọn owó tó jẹ́ ẹ̀tọ́ wọn fún wọn nítorí ibi tó jìnà ni wọ́n ti gbé ọ̀pọ̀ wọn lọ sí ẹkùn náà tó sì ti ń kó ìnira bá wọn. Gbogbo ìgbìyànjú BBC láti bá iléeṣẹ́ ọlọ́pàá sọ̀rọ̀ lórí ẹ̀sùn yìí lo já sí pàbó nítorí bí agbẹnusọ ọlọ́pàá kò ṣe gbé ìpè rẹ̀.
Wo ìgbà mẹ́jọ ọ̀tọ̀ọ̀tọ̀ tí Iléeṣẹ́ ológun ti ṣèsì ju àdó olóró sí àárin àwọn aráàlú,Saaju ni ileeṣẹ ologun Naijiria sapejuwe ibu gbamu to waye gẹgẹ bi asise lẹyin ti ọpọ ẹmi sọnu nibi ajọdun Maulud Nabiyy to waye nipinlẹ Kaduna ni abule Tudun Biri lọjọ kẹta oṣu kejila ọdun 2023. Ọpọ awọn onimọ nipa eto abo lo ti bu ẹnu atẹlu asise ileeṣẹ ologun fun bi wọn se n gbe ija to yẹ ki wọn gbe lọ koju Boko Haram lọ ja awọn araalu ti wọn ko mọ ohunkohun. Ileeṣẹ BBC se agbekalẹ awọn isẹlẹ to ti waye sẹyin, ti asise ileeṣẹ ologun Nigeria ti gba ọpọlọpọ ẹmi. Ajọ to n risi isẹlẹ pajawiri nipinlẹ Kaduna ni eeyan marundinlaadọruun lo ti jade laye lẹyin ibu gbamu to waye ni agbegbe Tudun Biri. Awọn olujọsin kan lo ko ara wọn jọ lati se ajọdun Maulud Nabiyy, gẹgẹ bii olugbe agbegbe naa ati olukọ ni ile ẹkọ Madrasalatul Madinatul Ahbab, Belllo Shehu Ugara se salaye, sugbọn sa dede ni ọkọ ofurufu kan wa si ibẹ to si ju ado oloro si aarin wọn. “A wa naa lọ sibẹ lati wa oku awọn eeyan to ku. A pariwo fun iranlọwọ fun awọn to si ni ẹmi lara , ti baalu naa si tun pada wa lati wa sọ ado oloro.” O ni lara awọn to jade laye nipasẹ ibu gbamu naa jẹ obinrin ati ọmọde, paapa awọn agbalagba. Aarẹ Bola Tinubu ti ransẹ ibanikẹdun si awọn mọlẹbi awọn eeyan naa, to si palasẹ pe ki iwadii bẹrẹ ni kiakia. Ileeṣẹ ologun ofurufu orilẹede Naijiria ni awọn ọmọ ologun wọn sesi kọlu agbegbe Buhari nijọba ibilẹ Yunusarin nipinlẹ Yobe, ti wọn si sekupa ọpọ eeyan. Saaju ni ileeṣẹ ologun ofurufu ni awọn ko mọ ohunkohun nipa isẹlẹ naa. Oṣojumikoro ni Baalu ileeṣẹ ologun n fo kiri agbegbe Kamadougou nipinlẹ Yobe lati sawadi awọn ikọ Boko Haram ati ISWAP. “Awọn ologun Kai gbọ iroyin pe awọn janduku n sọsẹ ni agbegbe ẹnu ibode Naijiria ati Niger. “Nigba ti baalu naa n fo kiri guusu Kanama, o kẹfin pe awọn kan wa ninu igbo, to si ro pe awọn ọmọ ogun Boko Haram ni. “Lati ibẹ ni awabaalu naa ti ju ado oloro si aarin awọn eeyan naa.” Awọn alasẹ ni o le ni ọgọrun un eeyan to padanu ẹmi wọn lẹyin ti Ileeṣẹ ologun sesi sọ ado oloro si ibudo Raan nipinlẹ Borno. Ileeṣẹ ologun ni ibanujẹ ọkan ni isẹlẹ naa jẹ , ti wọn si bẹrẹ iwadii. Ọkan lara awọn alasẹ sọ fun BBC pe eeyan 236 lo padanu ẹmi wọn, ti wọn si ti sin wọn ni abule Rann. Sugbọn nigba to ya, alaga ijọba ibilẹ Kala-Baige ni eeyan 115 lo jade laye, to se pe awọn araalu lo se asise nipa iye eeyan to jade laye. Bakan naa ni Ileeṣẹ ologun ni awọn kọlu awọn eeyan nitori pe awọn ro pe wọn jẹ ọmọ ologun Boko Haram. O to eeyan mejidinlọgbọn lo padanu ẹmi wọn nibi ikọlu ado oloro ọkọ ofurufu ni agbegbe Rukubu nijọba ibilẹ Doma nipinlẹ Nasarawa, to wa ni ẹnu ibode pẹlu ipinlẹ Benue. Ikọlu yii waye lẹyin ti awọn darandaran da ẹran lọ si ọdọ awọn alaṣẹ ipinlẹ Benue, ti wọn fi wọn silẹ lọ ṣe nnkan mii. Gẹgẹ bi iroyin ṣesọ, Ileeṣẹ ologun gbọ iroyin pe awọn janduku ti yabo agbegbe ẹnu ibode Nasarawa ati Benue. Lẹyin ti wọn se ọfintoto, wọn gbera lati kọlu awọn janduku naa sugbọn  oṣeni laanu pe awọn darandaran to da ẹran ni wọn si ibọn bole fun. Ileeṣẹ ọlọpaa ni eeyan mejidinlọgbọn lo ba ikọlu naa lọ, sugbọn iwe iroyin kaakiri orilẹede Naijiria ni iye naa pọ jubẹ lọ. Ọpọ araalu lo padanu ẹmi wọn lẹyin ti ado oloro ti wọn si ransẹ si awọn ọmọ ologun ISWAP ni abule Kutar Daban Masara lo kọlu awọn araalu. Ileeṣẹ iroyin AFP ni o o ogun pẹjapẹja to padanu ẹmi wọn sugbọn ninu iwadi ileeṣẹ BBC, ileeṣẹ ologun ofurufu ni eeyan kan loku, ti eeyan mẹfa mii si farapa. Ẹwẹ, awọn iroyin mii ni to aadọta si ọgọta eeyan to padanu ẹmi wọn nibi ikọlu naa. Ikọlu ileeṣẹ ọmọ ologun sekupa ọpọ ọmọ ologun ninu ikọlu to waye ni Mainok, kilomita marundinlọgọta si Maiduguri. Botilẹ jẹpe ileeṣẹ ologun ko safihan iye ọmọ ologun to ba ilẹese naa lọ sugbọn iwadii BBC fihan pe o to ọgbọ ọmọ ologun to padanu ẹmi wọn. Nigba to ya ni ileeṣẹ ologuin kede pe awọn ti bẹrẹ iwadii awọn fọnran ati aworan kan to tẹ wọn lọwọ nipa isẹlẹ naa. Nipinlẹ Zamfara, ọkan lara awọn ipinlẹ to koju ikọlu Janduku  ni apa ariwa, baalu to n gbe ado oloro sekupa eeyan mẹrinlelọgọta ni agbegbe Mutumji nijọba ibilẹ Maru. Awọn araalu salaye fun awọn akọroyin pe ọpọlọpọ janduku naa ba isẹlẹ naa lọ. Sugbọn eeyan mejila ni bugbamu naa sesi sekupa. Nipinlẹ Katsina bakan naa, irufẹ ikọlu yii waye ninu oṣu keje ọdun 2022 ni bi tii eeyan kan ti padanu ẹmi rẹ , ti eeyan mẹrinla mii si farapa. Isẹlẹ naa waye lasiko ti ileeṣẹ ologun n gbe ogun ti awọn janduku to n da agbegbe ijọba ibilẹ Safana. Ninu isẹlẹ miiran, ileeṣẹ ologun Naijiria sesi sekupa ọmọde meje , ti eeyan marun un si farapa ninu ikọlu to waye ni agbegbe Maradi lorilẹede Niger , gẹgẹ bi Gomina agbegbe ṣe sọ fun Ileeṣẹ iroyin Faranse. Gomina Maradi, Chaibou Aboubacar ni ado oloro ti ileeṣẹ ologun Naijiria sọ si agbegbe sekupa awọn ọmọde ni abule Nachade. Gomina ni oun ro pr awọn ọmọ ogun Naijiria sesi sọ ado oloro si aarin awọn ọmọde ninu igbinyanju wọn lati kọlu awọn janduku to kọja ni ẹnu ibode orilẹede mejeeji.
Kò sí àjọṣepọ̀ kankan láàrín àwa àti Asari Dokubo àtàwọn ajaguntà rẹ̀  –  Iléeṣẹ́ ọmọ ogun Naijiria,Ileeṣẹ ọmọ ogun Naijiria ti sọ pe ko si ajọṣepọ kankan laarin oun ati ajijagbara Niger Delta nigba kan ri, Asari Dokubo, tabi awọn ọmọlẹyin rẹ. Ṣaaju ni Dokubo ti kọkọ sọ ninu ifọrọwerọ kan pẹlu akọrọyin ileeṣẹ iroyin Channels, Seun Okinbaloye, nibi to ti sọ pe oun ni ileeṣẹ ọmọ ogun aladani kan to ṣiṣẹ pọ pẹlu awọn ọmọ ogun Naijiria lawọn ipinlẹ kan. O sọ ninu ifọrọwerọ naa pe “Mi o ni awọn ọmọ ogun o amọ mo ni ileeṣẹ awọn jagunjagun ti ijọba Naijiria bẹ lọwẹ, mo si ti n ṣiṣẹ naa fun ijọba Naijiria.” “Kaakiri gbogbo agbaye ni wọn ti n ni awọn jagunjagun aladani, a ni awọn ti wọn n pe ni Black Waters, Wagner, ati oriṣiriṣi bẹẹ lo wa.” “Nitori naa, mo ni awọn jagunjagun aladani ti ijọba n gbeṣe fun, a si n jagun ni fẹgbẹkẹgbẹ pẹlu ileeṣẹ ọmọ ogun ijọba.” “Lara awọn ibi ti a wa ni Niger, Plateau, Abia, Imo ati apakan ipinlẹ Rivers, a tun wa ni Anambra pẹlu.” “Iṣẹ takuntakun la n ṣe, awọn eeyan ilu ti a ti n ṣiṣẹ si n gboriyin fun wa.” Ẹwẹ, ileeṣẹ ọmọ ogun Naijiria ti ni oun ko ṣiṣẹ kan ri pẹlu awọn ọmọ ogun Asari Dokubo. Agbẹnusọ ileeṣẹ ọmọ ogun Naijiria, Brig.Gen. Onyema Nwachukwu, lo sọ bẹẹ ninu ifọrọwerọ kan pẹlu ileeṣẹ iroyin Punch. Punch jabọ pe Nwachukwu ni ileeṣẹ naa ko ni ajọṣepọ kankan pẹlu Dokubo tabi awọn ajagunta rẹ. Nwachukwu ni “A fẹ ko wa ni akọsilẹ lodi si awọn nnkan to sọ, ileeṣẹ ọmọ ogun Naijiria ko tii ṣiṣẹ kankan ri, ni ajọṣepọ tabi ni kẹgbẹkẹgbẹ pẹlu Asari tabi ileeṣẹ ologun to n ṣoju fun lawọn agbegbe to darukọ tabi awọn agbegbe mii ti a ti ṣiṣẹ de.”  Ikọ ọmọogun orilẹede Naijiria ti sọrọ soke lori ọmọogun marundinlọgbọn to kọ iwe fi ipo silẹ. Ninu atẹjade ti ileeṣẹ ọmọogun Naijiria fi lede, ni wọn ti ni awọn ọmọogun naa fi iṣẹ silẹ lati inu ọkan wọn ni, kii ṣe pe eniyan kan kan an ni ipa fun wọn. Ileeṣẹ ọmọogun ni ikọ awọn mọ iṣẹ wọn ni iṣẹ, to si ni awọn ofin to de bi wọn ṣe n ṣe iṣẹ wọn. Agbẹnusọ fun ikọ ọmọogun Naijiria, Ọgagun Onyama Nwachukwu lo fi lede bẹẹ fun awọn oniroyin ni ilu Abuja. Nwachukwu ni awọn ọmọogun naa gba lati fẹyinti fun ara wọn, to si bu ẹnu atẹ lu iroyin ẹlẹjẹ to ni pe magomago ni ileeṣẹ ọmọogun lo wa ni idi bi awọn ọmọogun naa ṣe kọ iwe fi iṣẹ silẹ. Amọ ikọ ọmọogun ni iroyin naa fẹ mu ki awọn ọmọogun ni irẹwẹsi ọkan ni, paapaa awọn to wa ni oju ogun, ti wọn si n sa ipa wọn lati da abo bo ilu. Bakan naa ni wọn fikun un pe awọn oniroyin ofege naa fẹ da aigbọraẹniye silẹ laarin awọn ikọ ọmọogun naa. Amọ ileeṣẹ ọmọogun naa ni gbogbo awọn oniroyin ofege naa ti ọwọ wọn ba ba ni yoo fi oju wina ofin. Agbẹnusọ fun ileeṣẹ ọmọogun naa ni awọn kii ṣe iṣẹkiṣẹ nitori awọn mọ ẹtọ awọn, ti awọn si mọ iṣẹ wọn lati ṣe ni ọna to tọ ni abẹ ofin. Ikọ ọmọogun ilẹ Naijiria fikun un pe ofin gba awọn oṣiṣẹ laaye lati fẹyinti nigba ti o ba wu wọn, lai si ẹni to lee da wọn duro. ‘’Gbogbo igba ni an ṣiṣẹ lati ṣe atilẹyin fun awọn oṣiṣẹ wa lai ṣi pe a yan wọn jẹ. ‘’Ti wọn ba ti tẹle ofin to rọmọ fifi iṣẹ silẹ, ko si ẹni to lee da wọn durọ. ‘’Nitori naa ko si otitọ ninu iroyin pe niṣe ni wọn ni ki wọn lọ rọku nile.’’ Bakan naa ni a n pese eto iwosan fun wọn to fi mọ, eto ile gbigbe, ti wọn tilẹ ni anfaani lati lọ si oke okun fun iwọsan to peye.
Wo àwọn ohun tó ń mú ìjínigbé peléke si ní Nàìjíríà,Jíjí ọ̀pọ̀lọpọ̀ èèyàn gbé ti tún bẹ̀rẹ̀ padà ní orílẹ̀ èdè Nàìjíríà. Láàárín ọ̀sẹ̀ kan, àwọn agbébọn tí wọ́n ń ṣọṣẹ́ nínú igbó ní ẹkùn àríwá orílẹ̀ èdè Nàìjíríà, ló ọ̀pọ̀lọpọ̀ ọ̀kadà láti fi jí ọ̀pọ̀ èèyà gbé lọ ní ibi méjì ọ̀tọ̀ọ̀tọ̀. Ní ọjọ́rú ni ìròyìn jáde ní ìlú kékeré kan ní ìpínlẹ̀ Borno pé àwọn afurasí gẹ́gẹ́ bí alákatakítí ẹ̀sìn Islam yawọ ibùdó tí àwọn èèyàn tí kò nílé lórí mọ́ ti ń ṣàtìpó tí wọ́n sì jí ọ̀pọ̀ àwọn obìnrin àti ọmọdé tó ń wá igi ìdáná gbé lọ. Ó tó ọjọ́ mélòó kan kí ìròyìn náà tó jáde nítorí kò sí ẹ̀rọ ayélujára ní agbègbè náà mọ́ lẹ́yìn tí wọ́n ti bà á jẹ́. Ní ọjọ́ kejì rẹ̀, ìyẹn ọjọ́bọ̀ ni àwọn agbébọn mìíràn tún lọ jí àwọn ọmọdé 280 tí ọjọ́ orí wọn wà láàárín ọdún mẹ́jọ sí ọdún mẹ́ẹ̀dógún tó jẹ́ akẹ́kọ̀ọ́ gbé ní ìpínlẹ̀ Kaduna. Àwọn olùkọ́ náà wà lára àwọn tí wọ́n jí gbé náà lọ sínú igbó. Àwọn ìròyìn kan ń sọ pé ikọ̀ alákatakítí ẹsin kan ní orúkọ rẹ̀ ń jẹ́ Ansaru group tó ní àjọṣepọ̀ pẹ̀lí al-Qaeda ló wà nídìí ìkọlù náà. Láti bí oṣù mélòó kan sẹ́yìn, irú ìjínigbé ọ̀pọ̀ èèyàn báyìí ti lọ sílẹ̀ lẹ́yìn tí ìjínigbé bẹ́ẹ̀ wáyé ní Nàìjíríà fún ọ̀pọ̀ ọdún lẹ́yìn tí ikọ̀ Boko Haram jí àwọn akẹ́kọ̀ọ́bìnrin tí wọ́n fẹ́ẹ̀ tó 300 gbé ilé ẹ̀kọ́ Chibok ní oṣù Kerin ọdún 2014. Ọdún mẹ́wàá lẹ́yìn rẹ̀ ni àwọn ìjínigbé ọlọ́pọ̀ èèyàn tún ti bẹ̀rẹ̀. Jíjí àwọn akẹ́kọ̀ọ́ gbé ní ìpínlẹ̀ Kaduna ni ìjínigbé tó pọ̀ jùlọ ní ilé ẹ̀kọ́ láti ọdún 2021. A ò lè sọ pé ohun kan pàtó rè é tó fa bí ìjínigbé tí kò jọ ara wọn yìí ṣe wáyé lásìkò kan náà àmọ́ ohun kan tó fìdí rẹ̀ múlẹ̀ pé ìṣòro ìjínigbé kò ì tíì kásẹ̀ nílẹ̀. Bí ìjínigbé náà ṣe wáyé lásìkò tí àwẹ̀ Ramadan ṣe ń bọ̀ lọ́nà le jẹ́ ohun kan pàtàkì tí ó lè jẹ́ okùnfà rẹ̀. Àwọn tó ti móribọ́ ní àkàtà àwọn ajínigbé sẹ́yìn sọ bí àwọn ajínigbé náà ṣe máa ń pa á ní dandan fún wọn láti máa dáná fún wọn àti láti báwọn ṣe iṣẹ́ pẹ́ẹ́pẹ̀ẹ̀pẹ̀ẹ́. Ìjínigbé láti fi bèèrè owó jẹ́ ohun tó wọ́pọ̀ lẹ́nu ọjọ́ mélòó kan ní orilẹ̀ èdè Nàìjíríà, tó sì jẹ́ pé àwọn ajínigbé máa ń tú àwọn tí wọ́n bá jígbé sílẹ̀ lẹ́yìn tí wọ́n bá gba owó náà tán. Sísan owó ìtúsílẹ̀ kúrò ní àkàtà àwọn àjínigbá jẹ́ ohun tó lòdì sí òfin Nàìjíríà. Gẹ́gẹ́ bí iléeṣẹ́ SBM Intelligence ṣe fìdí rẹ̀ múlẹ̀, èèyàn 4,700 ni àwọn ajínigbé ti jígbé láti ìgbà ààrẹ Bola Tinubu ti gba ipò nínú oṣù Karùn-ún ọdún 2023. Ìjínigbé láti fi bèèrè owó ti di òwò fún àwọn kan láti fi rí kó owó jọ látàrí àìrajaja ètò ọrọ̀ ajé tó ń bá orílẹ̀ èdè yìí fínra. Yàtọ̀ sí owó, àwọn ajínigbé máa ń bèèrè fún oúnjẹ, ọ̀kadà, èpò bẹntiro, ọtí àti bẹ́ẹ̀ bẹ́ẹ̀ lọ láti fi tú àwọn èèyàn tí wọ́n bá jígbé sílẹ̀. William Linder, òṣìṣẹ́fẹ̀yìntì CIA tó tún jẹ́ olórí iléeṣẹ́ 14 North sọ fún BBC pé ètò ọrọ̀ ajé Nàìjíríà tó dẹnu kọlẹ̀ wà lára àwọn nǹkan tó ń fàyè gba ìjínigbé. Tí Alex Vines tó jẹ́ adarí ètì ilẹ̀ Adúláwọ̀ ní Chatham House náà sì gbà pé bí gbogbo àwọn nǹkan ṣe ń gbówó lórí ní Nàìjíríà láti bíi oṣù mẹ́fà sẹ́yìn lè fa kí ìjínigbé tún peléke si. Ó ní àwọn ìkọlù tó ń wáyé lẹ́nu ọjọ́ mẹ́ta yìí ni ó ṣe forí rẹ̀ sọ ètò ọrọ̀ ajé Nàìjíríà àti bí àwọn ẹ̀ṣọ́ ààbò kò ṣe rí àwọn ajínigbé náà ká lọ́wọ́ kò. Bí àwọn àgbẹ̀ kò ṣe lè dáko bíi ti tẹ́lẹ̀ mọ́ látàrí ìkọlù àti ìjínigbé tí wọ́n ń ṣe sí wọn ní oko wọn wà lára àwọn nǹkan tó mú kí owó oúnjẹ gbẹ́nu sókè ní Nàìjíríà . Vines ní ọ̀pọ̀lọpọ̀ àwọn agbègbè yìí ni àwọn agbébọn ti gba ìlú mọ́ ìjọba àtàwọn adarí ìlú lọ́wọ́, tí wọ́n sì máa ń gba owó lọ́wọ́ àwọn èèyàn lọ́nà àìtọ́. Ó wòye pè nígbà tí àwọn agbébọn yìí kò ti rí owó gbà lọ́wọ́ àwọn ajínigbé náà, ó ṣeéṣe kí wọ́n sọ ara wọn di ajínigbé láti fi máa gba owó lọ́wọ́ àwọn èèyàn. Bákan náà ni bí odò Lake Chad ṣe ń súnra kì ní ojoojúmọ́, tí Sahara Desert sì ń fẹ̀ si ń fa ọ̀gbẹlẹ̀, tí àwọn ilẹ̀ kò sí lọ́ràá tó láti fi gbin oúnjẹ tó. Linder ní èyí wà lára àwọn nǹkan tó fa wàhálà pàápàá ní ẹkùn árèwá. “Èyí wà lára àwọn nǹkan tó ń fa kí àwọn èèyàn máa wá ọ̀nà tí owó yóò máa gbà wọlé fún wọn lọ́nà mìíràn tí ìjínigbé sì wà lára wọn.” Àwọn agbébọn yìí tún ń lo àǹfàní pé àwọn ẹnubodè Nàìjíríà kò ní ààbò tó péye àti pé ọ̀pọ̀ àwọn inú igbó tó wà ní ẹnubodè ni àwọn ọ̀daràn náà ń lò láti fi ara pamọ́ sí. Bulama Bukarti tó jẹ́ onímọ̀ nípa aáwọ̀ ní iléeṣẹ́ Tony Blair Institute for Global Change ní Nàìjíríà nílò láti ṣiṣẹ́ pọ̀ pẹ̀lú àwọn orílẹ̀ èdè tó yi ká. Ó ní tí kò bá sí àgbọ́yé àti àjọsọ láàárín Niger, Cameroon, Chad àtàwọn míì, ìṣẹ̀lẹ̀ yìí yóò túnbọ̀ tẹ̀síwájú ní Nàìjíríà. Ó fi kun pé ìjọba Nàìjíríà nílò láti máa fi àwọn tí ọwọ́ bá tẹ̀ lórí ìjínigbé báyìí jófin kí ó lè jẹ́ ẹ̀kọ́ fún àwọn mìíràn.
Ẹgbẹ́ alakatakiti Boko Haram gbèrò láti ló 'Drone' kọju ikọ ológun...Àjọ ISS,Ẹka to n risi ẹtọ aabo ( ISS) ti kede wi pe ẹgbẹ alakatakiti agbebọn ISWAP ń gbero lati lo baalu aju ado oloro  sì awọn agbegbe kan odo lake Chad .\n\nAjọ ISS ni ẹgbẹ ISWAP fẹ ṣe ikọlu si awọn agbegbe ti wọn ti foju sun ni orilẹ-ede Naijiria ati awọn ilu to yi ka.\n\nAjọ ISS ni, awọn ikọ ọmọ ologun orilẹ-ede yii ti ṣe ikọlu si ikọ Boko Haram ati awọn  ẹka  rẹ  bi Jama’atu Ahlis-Sunna Lidda’Awati Wal-Jihad (JAS) ati ISWAP.\n\nISS ni akọjọpọ ifọrọwanilẹnuwo pẹlu awọn ọmọ ikọ alakatakiti Boko Haram tẹlẹri,atupalẹ awọn iroyin ipolongo ẹgbẹ naa fihan wi pe ikọ Boko Haram nlọ imọ ẹrọ ayelujara ode oni. Lara awọn ọhun elo igbalode ti ẹgbẹ ọhun lo ni,ẹrọ ibaraẹnisọrọ to nlọ imọ ẹrọ satelite,ẹrọ ayelujara,wifi,gbohu gbohun alalẹ mora ati awọn \nẸrọ ayelujara igbalode miran.\n\nIṣẹ iwadii ajọ ISS fihan pe Abba Yusuf  oludari ẹka ibaraẹnisọrọ Boko Haram to tun jẹ ọmọ oludasile ikọ Boko Haram Mohammed Yusuf lo wa nidi ẹka ayelujara ati imọ-ẹrọ ode oni ikọ alakatakiti Boko Haram. \n\nAjọ ISS fìdi rẹ mulẹ wi pe ẹrọ ayelujara Wifi Thuraya ni ikọ Boko Haram nlọ ti wọn si n na ẹgbẹrun mẹfa dọla fun itakun ayelujara,itakun ipinlẹ Eko ni wọn kọkọ lo ṣaaju ki wọn to maa lo itakun orilẹ-ede Chad. Ajọ ISS rọ ikọ ologun lati tẹsiwaju lati ṣe ayẹwo awọn ọkọ ayọkẹlẹ to n wọle jade kí wọn le gbogun ti gbigbe awọn eroja ogun wọle. Wọn rọ ikọ ologun lati ni ibasepo pẹlu awọn ara ilu kí wọn le ri iroyin ti yoo mu opin ba ikọlu ẹgbẹ alakatakiti Boko Haram.
Wo ipò tí IPOB, Boko Haram àti ISWAP wà láàrin agbésùnmọ̀mí àgbáyé,Ajọ to n se akọsilẹ igbesunmomi lagbaye, Global Terrorism Index ti fi orukọ ikọ ologun IPOB si ara awọn ẹgbẹ alakatakiti to wa lagbaye. Ikọ agbebon IPOB lo wa ni ipo kẹwa bayii ti ikọ agbebọn Boko Haram ati ISWAP naa ko si gbẹyin ninu akọsilẹ wọn. Gẹgẹ bi akọsilẹ ajọ Global Terrorism Index lọdun 2022 se wi, ikọ ologun IPOB ṣe ọpọ ikọlu si awọn eeyan. Koda, eniyan mẹtadinlọgọta lo padanu ẹmi wọn ninu awọn ikọlu wọn, eeyan mẹrindinlogun si lo farapa ninu ikọlu ogoji ti wọn ṣe. Ninu awọn ikọlu naa ni wọn ti sekupa tọkọ taya osisẹ ologun, ti wọn si tun bẹ ori wọn ati ọpọ awọn ara ariwa orileede yii pẹlu awọn osisẹ alabo ti wọn sekupa. Ajọ naa ni iṣẹlẹ isekupani latọwọ awọn agbesunmọmi dinkun pẹlu ida mẹsan si ẹgbẹrun mẹfa le ni ọkanlelẹẹdẹgbẹrin, eyi to din pẹlu ida mejidinlọgbon si igba. Bẹẹ ni ọpọ eeyan padanu ẹmi wọn latara ogun igbesunmọmi ni ọdun 2015. Akọsilẹ ajọ naa ni ikọ agbebon Boko Haram ni o lewu julọ ninu awọn ikọ alakatakiti naa, ti wọn si wa ni ipo keje lagbaye. Eeyan mẹrinlenigba lo padanu ẹmi wọn ninu iṣẹlẹ mẹrinlẹlọgọta ti ikọ Boko Haram se, ti eeyan mọkanlẹlaadọta si farapa. Ni ẹkun Iwọ oorun Afrika Ikọ alakatakiti ISWAP lo ṣiwajui ẹgbẹ ologun to lewu julọ pẹlu ikọlu to le ni ọgọta ti eeyan to le ni igba padanu ẹmi wọn eeyan ejidinlọgọta farapa ninub awọn ikọlu naa. Akọsilẹ ajọ Global Terrorism Index fi han pe apa ilẹ olooru Afrika ni isẹlẹ igbesunmọmi ti pọ julọ lọdun 2022 lagbaye. Orilẹede meji,Burkinafaso ati Mali ko ida ẹtadinlaadọrin lagbaye ninu awọn isekupani to waye ni agban ile olooru Afrika lodun 2022,awọn ikọlu yii ti n tan ka si orilẹede Togo ati Benin. Ọdun 2017 ni ijọba orilẹede yii kede ikọ IPOB gẹgẹ bi ikọ alakatakiti,Boko Haram ni ọdun 2013. Ninu ikọ Boko Haram ni ẹgbẹ ISWAP ti jade.
"Níbo ni àwọn akẹ́kọ̀ọ́bìnrin Chibok 96 tó kú wà lẹ́yìn ọdún mẹ́sàn-án?,O ti pe ọdun mẹsan loni ti ikọ Boko Haram ji awọn akẹkọọbinrin ile-ẹkọ ni Chibok, nipinlẹ Borno gbe lọ. Bi agbaye ti n ṣe ayẹyẹ ọdun kẹsan-an ọdun ti wọn ji awọn ọmọbinrin Chibok naa gbe lọ, akẹkọọ mẹrindinlọgọrun-un (96) ninu ọrinlerugba o din mẹrin ( 276) ni wọn ko ri pada. Oṣu Kẹrin Ọjọ kẹrinla ọdun 2014 ni awọn onijagidijagan Boko Haram ji awọn ọmọbirin naa gbe kuro ninu ile ẹkọ  Government Girls Secondary School, Chibok, ti wọn si ko wọn sinu ọkọ ayọkẹlẹ ti wọn gbe wa lọ sinu igbo Sambisa Awọn ọmọbinrin mẹtadinlọgọta ni asiko naa ṣa asala nigba ti wọn fo jade ninu awọn ọkọ to n gbe wọn  lọ. Awọn to ṣeku ti wọn gbe lọ si inu igbo Sambisa ni awọn alakatakiti Boko Haram fi tipa tipa gbe wọn ni yawo,Awọn ọmọbirin ti pupọ ninu wọn jẹ Kristiani ni wọn fi agbara  sọdi  ẹlẹsin Islam. Ijinigbe yii lọ jẹ iwa ijinigbe ẹgbẹ alakatakiti Boko Haram ti awọn oniroyin polongo julọ to mu ẹgbẹ alakatakiti naa di ohun ti agbaye sọrọ rẹ julọ. Olori ikọ alakatakiti ọhun Abubakar Shekau lo filede wí pe ikọ Boko Haram lowa nidi iṣẹlẹ ijinigbe Chibok,lati gba ẹsan bí ijọba apapọ orilẹ-ede Naijiria ti fi awọn ọmọ ẹgbẹ naa si atimọle. Awọn ọmọbirin Chibok ọhun ti ọpọ ninu wọn jẹ ọmọ to wa labẹ ọdun mejidinlogun ni wọn fẹ fun awọn jagunjagun alakatakiti Boko Haram tipatipa. Ẹgbẹ alakatakiti ọhun ni o ti bẹrẹ lọdun mejila ṣaaju ki isẹlẹ ijinigbe Chibok to waye,Muhammed Yusuf ni o da ẹgbẹ ọhun silẹ. \n\nỌdun 2003 ni iṣẹlẹ akọlu akọkọ ẹgbẹ naa,nigba ti wọn ṣe ikọlu si awọn ile iṣe ọlọpa ti wọn si tun ji ibon wọn lọ. \n\nẸgbẹ Boko Haram ni o tunmo si gbi gbogun ti iwe kika,ẹṣin Kristẹni ati oun to nisẹ pẹlu aṣa ile okeere.\nLẹyin ti oludari ẹgbẹ naa bọ sì pampẹ awọn ọmọ ologun orilẹ-ede yii ni 2009 ti wọn si tun ṣeku paa,iṣẹlẹ naa lo mú ikọ alakatakiti ọhun gboro si.\n\nLaarin ọdun 2014 si 2015 ọpọlọpọ ijọba ibilẹ ni ipinlẹ Borno,Yobe àti Adamawa lọ ti wa ni isakoso ẹgbẹ Boko Haram. ̀Iṣẹlẹ ijinigbe awọn akẹkọọ Chibok lọ di oun ti gbogbo agbaye sọ dorin wí pe ""ẹda awọn ọmọbirin wa pada"", eyi ti iyawo aarẹ Amẹrika Michelle Obama na sọrọ lori ee. \n\nAarẹ Muhammadu Buhari lọdun 2015 ṣeleri lati ri wí pe awọn ọmọbirin Chibok pada silẹ wọn,ṣugbọn pẹlu ilakaka rẹ, awọn ọmọ ologun orilẹ-ede yii gba gbogbo awọn agbegbe to wa labẹ iṣakoso ẹgbẹ alakatakiti Boko Haram pada.\n\nỌdun 2016 ni ọkan lara awọn ọmọbirin Chibok sa asala ti wọn si ri ninu Igbo kan pẹlu ọmọ lọwọ. \n\nO ni ọpọlọpọ ninu awọn ọmọbirin Chibok ni o si wa ni akata awọn alakatakiti ọhun,eyi lo mu ki ọpọ eeyan gbagbọ wí pe oseṣee ki awọn ọmọbirin Chibok pada silẹ layo. \n\nBí gbogbo agbaye ti n ṣe iranti ọdun kẹsan-an iṣẹlẹ ijinigbe Chibok, ireti awọn riri awọn ọmọbirin Chibok to ṣi wa ni aha ẹgbẹ alakatakiti Boko Haram ni o ti n roko igbagbe. Malam Hamza ọkan lara awọn to n pe fun itusilẹ awọn ọmọbirin Chibok ni, ""ọpọlọpọ ninu awọn ọmọbirin yii ni wọn ti gbe lọ si agbegbe Odo Chad, ti ọpọ si tun ti bí ọmọ mẹta si mẹrin fawọn alakatakiti ọhun,eyi lo jẹ ko sọrọ fun wọn lati gba ominira"".\n\nHamza ni,"" o seṣee ki ọpọ wọn ti padanu ẹmi wọn nigba ti awọn akatakiti àti awọn ọmọ ẹgbẹ ologun orilẹ-ede gbena woju ara wọn"".\n\nO ni o se ni laanu wi pe ijọba ko kọbi ara si bi awọn ọmọbirin Chibok to ṣeku yo ṣe ri ominira pada."
Ìbọn ni wọ́n fi tú orí bàbá mi lásìkò t'áwọn agbébọn kọlú ìjọ St. Francis ìlú Owo - Àwọn olùjọ́sìn sọ ìrírí wọn lẹ́yìn oṣù mẹ́wàá ìṣẹ̀lẹ̀ náà,Awọn olujọsin ijọ Aguda St Francis Xervier Catholic Church nilu Ọwọ nipinlẹ Ondo ṣi n ṣalaye iriri wọn lasiko ti awọn agbebọn kọlu ile ijọsin naa ni ọdun 2022 nibi ti eeyan ogoji ti di ero ọrun, ti ọpọ miran si fi ara ṣeṣe yannayanna. Iṣẹ isin bẹrẹ pada ni ile ijọsin naa ni ọjọ isinmi ajinde ni ọjọ kẹsan oṣu kẹrin ọdun 2023, nibi ti ọpọ olujọsin ti tu jade lati jọsin nibẹ bi o tilẹ jẹ pe pupọ wọn lo ṣi n daro iṣẹlẹ naa. Ninu awọn ti BBC ba sọrọ lori iṣẹlẹ naa sọrọ ohun ti oju wọn ri lọjọ naa. Ọkan lara sọ bi oju rẹ ṣe ri iku baba rẹ lasiko iṣẹlẹ naa. Chinedu Onuoha wa lara awọn olujọsin ni ijọ Aguda St Francis Ọwọ lọjọ ti awọn agbebọn kọlu ijọ naa. Ni iwaju rẹ bayii lawọn agbebọn ti yinbọn pa ọpọlọpọ eeyan ti wọn si tun ṣe ọpọlọpọ leṣe ninu eyi ti baba ati iya rẹ wa. Gẹgẹ bi Chinedu ṣe sọ, igun kọlọfin kan ti oun pamọ si ni ori fi ko oun yọ lọwọ iku lasiko ti ọta ibọn fi n fo kaakiri lọjọ naa. “Baba ati iya mi ko loore ọfẹ ati moribọ lọwọ iku bi emi. Ibọn ba mama mi ni ẹgbẹ, wọn fi ibọn fọ ori baba mi lasiko to n gbiyanju lati fọ ori fẹnsi ile ijọsin naa sa asala fun ẹmi rẹ.” Chinedu ṣalaye siwaju sii pe lẹyin iṣẹlẹ naa, oun kọkọ ri iya oun nibi ti ẹjẹ ti n ṣan jade lara rẹ loju ọgbẹ ọta ibọn to wa lara rẹ oun si sare gbe e lọ si ile iwosan ki oun to pada wa si ile ijọsin naa lati wa baba oun. Amọṣa ẹgbẹ ogiri ile ijọsin naa lo ti ri baba rẹ ninu agbara ẹjẹ. “Mama mi ko ye e. Ile iwosan akọkọ ko gba a lọwọ wa ki a to gbe e lọ si ile iwosan miran ni ilu Akurẹ, ṣugbọn oju ọna lo ti dakẹ.” Nigba ti o ṣalaye de aaye kan, omije n bọ loju Chinedu. O sọrọ lori alafo ti awọn obi rẹ fi silẹ nipa iku aitọjọ yii ṣe n ni ipa ribiribi ninu mọlẹbi rẹ. “Ọmọ mọkanla ni awọn obi mi fi silẹ lọ, mẹfa ninu wọn lo ṣi wa nile iwe lasiko ti ikọlu naa waye. Awa ti a jẹ agbagba laarin wọn lo n gbe bukata wọn lori bayii.” O ni iranwọ ti awọn ri gba latọdọ ijọba fun iṣẹlẹ ko fi bẹẹ pọ rara. O fi kun un pe ibeji ni iya oun, ibeji rẹ ko si tii gbadun lati oṣu mẹwaa ti iṣẹlẹ naa ti ṣẹlẹ si iya oun. Arabinrin Magret Attah naa wa lara awọn ti ori koyọ ninu ikọlu awọn agbebọn ni ijọ aguda St Francis nilu Ọwọ. Tẹrin tọyaya loun naa fi wọ ile ijọsin lọjọ buruku esu gbomimu naa  laimọ pe ọjọ yii ni oun yoo fi ẹsẹ oun mejeji rin gbẹyin. Nitori ọgbẹ to fara gba lasiko ikọlu  naa, nṣe lawọn dokita ni lati ge ẹsẹ rẹ mejeeji kuro lati le e doola ẹmi rẹ to si di ẹni to n lo kẹkẹ wheelchair bayii. “Ara mi ti n ya. Iriri naa le diẹ ṣugbọn a dupẹ lọwọ Ọlọrun pe ẹmi ṣi wa lẹyin iṣẹlẹ bẹẹ” Arabinrin Magrett Attah ṣalaye fun BBC pe awọn ọmọ oun lo n ti oun kiri lori kẹkẹ naa. O ni laipẹ laijina oun yoo ra ẹsẹ igbalode ti wọn n pe ni ‘prosthetic legs’ laipẹ lati lee maa rin kiri. Lara awọn ti ori ko yọ ninu ikọlu buruku to waye ni ijọ aguda St. Francis nilu Ọwọ ni arabinrin Veronica. Lẹyin oṣu mẹwaa ti ikọlu naa ti waye, oun atawọn aburo rẹ ko tii bọ lọwọ ọgbẹ ọkan adanu wọn lasiko iṣẹlẹ naa. “Ko si ọgbẹ ọta ibọn kankan lara mama mi lasiko ikọlu naa, ṣugbọn mo gbagbọ pe ijaya iṣẹlẹ naa lo gba ẹmi iya mi sinu ijọ naa.” Veronica wa lara awọn to jọsin lasiko ti wọn ṣi ile ijọsin naa pada lẹyin oṣu mẹwaa ti iṣẹlẹ naa waye, ṣugbọn bi o ṣe wọ inu ile ijọsin naa lọjọ naa ni ara rẹ bẹrẹ si ni ṣe bakanbakan. “Lati igba ti mo ti lọ nigba ti wọn ṣi ile ijọsin naa pada, emi o lọ mọ nitori titi di bi a ṣe n sọrọ yii, ara mi ṣi n ṣe bakan.” O ni oun ko mọ iye owo ti ijọba le fun awọn to le rọpo iya oun. Awọn alaṣẹ ijọba atawọn ileeṣẹ agbofinro ti kede pe ọwọ ti ba awọn afurasi kan fun lilọwọ ninu ikọlu naa, amọṣa lẹyin oṣu mẹwaa ko tii si iroyin lori ijẹjọ wọn eleyi ti ko dun mọ ọpọ awọn eeyan ti ọrọ kan ninu rara.
Naomi Adamu se àkọsílẹ̀ ìgbé ayé rẹ̀ ni àgọ́ Boko Haram,Ó pé ọdún mẹ́wàá gbáko tí ọ̀gá àwọn alakatakiti ẹsin Islam Boko Haram ti gbogbo ènìyàn mọ̀ si Mohammed Yusuf kú Yusuf kú nígbà ti ó wà ní àhámọ́ ọlọ́pàá ní ìlú Maiduguri, sùgbọ̀n láti ìgbà tí ìṣẹ̀lẹ̀ yìí ti ṣẹ́ ní omi àláfíà ìhà árèwá Nàìjíríà àti orílẹ̀-èdè Nàìjíríà lápapọ ti dàrú. Ọ̀pọ̀ òjò ti rọ̀ ti ilẹ̀ si ti fi mu, ọ̀pọ̀ ẹ̀mi dúkìá àti ilé ló ti bá àwọn ìṣẹ̀lẹ̀ tí o wáyé lẹ́yìn náà lọ. Ní ọ̀pọ̀ ìgbà ní ìjínígbe àwọn ọmọ ilé ìwé tí ilé ìwé Chibok sì jẹ ọ̀kan lára wọn ti ero n sọrọ lori rẹ. BBC ṣe ìfọ̀rọ̀wánilẹ̀núwò fún Naomi Adamu tó jẹ́ ọkan nínú àwọn ọmọ Chibok tí Boko Haram jígbé ní ọdún 2014 tó si lo ọdún mẹ́ta gbáko ni àhámọ wọn. Naomi sàlàyé pé nínú àhámọ Boko Haram, wọ́n pin ìwé kíkà fún àwọn láti máa fi kọ ẹkọ́ ìmọ̀ Kuran. Ẹ̀wẹ̀, ọ̀pọ̀ àwọn ọmọ yìí ń fi àwọn ìwé náà ṣe àkọsílẹ̀ àwọn ǹkan ti ó ń sẹlẹ̀ àti àṣírí tó ń tú sí wọn lọ́wọ́ nínú àhámọ́ Boko Haram. Nígbà ti àwọn Boko Haram ri ǹkan ti àwọn ọmọ náà ń ṣe, wọn gbà á, wọ́n sì dáná sún awọn iwe naa. Sùgbọ́n ní ti Naomi àti olólùfẹ́ rẹ̀ tí wọ́n maa ń wà papọ, Sarah Samuel tó jẹ ẹni ogún ọdún gbìyànjú láti fi ìwé tiwọn pamọ àti ìwé àwọn ọmọbinrin mẹ́ta míràn tí wọ́n máa ń kọ àwọn ìrírí wọ́n sí. Èdè Oyinbo àti Hausa ní wọ́n fi kọ ìwé àkọsílẹ̀ wọn yìí, bó tilẹ̀ jẹ́ pé kò sí àkọsílẹ̀ àwọn ọjọ ìṣẹ̀lẹ̀ sùgbọ́n ó dàbí ẹni pé àkọsílẹ̀ náà wáyé ni oṣù àkọ́kọ́ tí wọ́n wọ àhámọ Boko Haram Nkan mẹ́wàá (10) tí wọ́n ṣe àkọsílẹ̀ rẹ̀ 1. Kìí ṣe àwọn ọmọ akẹ́kọ̀ọ́ ni Boko Haram fẹ́ jí gbé Ìjínigbé àwọn akẹ́kọ̀ọ́ Chibok tó wáye ní ọjọ́ kẹrìnlá, oṣù kẹrin, ọdún 2014 kìí ṣe láti ji àwọn ọmọbinrin Chibok gbe bíkò ṣe láti jí ẹ̀rọ tí wọ́n fí ń mọ búlọkù, ìṣẹ́ ilé kíkọ to ń lọ witiwiti nínú ọgbà ilé ẹkọ́ náà ní bi ọsẹ̀ díẹ̀ sí ìgbà náà. Nínú ìwé ti Naomi kọ, ó sàlàyé pé lẹ̀yìn gbọnmisi-omi-o-tó láàrin wọn ni wọ́n pa ọkan pọ láti ji àwọn akẹ́kọ̀ọ́, ó fi kún un pé lẹ́yìn ti àwọn dé ibẹ̀ wọ́n kò mọ ǹkan ti wọ́n ó fiwọ́n ṣe kóda wọ́n gbèrò láti sun wọ́n níná ni nibẹrẹ. 2. Ìtàn nípa bí wọ́n ṣe fẹ́ sá kúrò Bí wọ́n ṣe ju ọ̀pọ̀ sínú ọkọ ti wọ́n gbé wá ní wọn ni ki àwọn kan máa fí ọwọ́ kọ́ àra wọn lọ́rùn. Kí wọ́n maa rin pọ̀ pẹ̀lú ìbọ́n lẹ́yìn wọ́n ti wọ́n si fi ẹsẹ̀ rín ibi tó jìnnà. Àkọsílẹ̀ yìí jẹ́ ti Naomi Adam àti Sarah Samuel, Rhoda Peter, Sarah Job àti Margaret ti wọn jẹ mẹ́rin nínú awọ́n tí orí kọ́ yọ̀ nínú oṣù karun un, ọdún 2017. Sarah Samuel gbà láti fẹ́ ọ̀kan nínú wan ó sì kọ̀ láti pada wále Nígbà ti wọ́n fẹ́ sálọ, ọkan nínú wọ́n ké gbàjare sí àwọn Boko Haram ní wọ́n fí wọ́n mú u pada. 3. Gbogbo Ọgbọ́n àlùmọ̀kúrọ́yin wọ́n Oníruurú àwọn ọgbọ́n tí wọ́n maa n lo lati fi dẹ́rùba àwọn ọmọ tó wà ni àhámọ ní pe wọn tí gbé ọpọ ninu àwọn obi wọn náà. Ìgbà míràn ẹ̀wẹ̀, wọ́n a gbé gálọọnù jáde bi pé èpo ló wà nínú rẹ̀, wọ́n a wá sọ fún wa pé tí ako ba gba Islam àwọn ó dáná sún wa, ìdí nìyí ti àwọ́n míràn fi gba ẹ̀sìn. 4. Ìnú ń bí Boko Haram pé wọ́n ń fi ẹsùn ìfípabánilò kàn wọ́n Àwọn ọmọbinrin ti wọ́n fi ọ̀rọ̀ wá lẹ̀nu wò, sàlàyé pé wọ́n ó fi ipá bá àwọn lò tàbí fẹ́ àwọn ni túlàsì, sùgbọ́n nígbà míràn wọn máa n ba àwọn sọ ọ̀rọ ìgbéyàwó Nínú àkọsilẹ̀ wọ́n, wọn ni Boko Haram ń binu lori ìròyin pé àwọn ń fipa ba àwọn náà lajọṣepọ̀, Bakan naa ni wọn máà ń wa wàásù sí àwọn ni alaalẹ́ ki awọn le kọ nipa Jihad ati ẹsin Islam sii. 5. O gbọdọ̀ wọ́ Hijab kí ẹmi okunkun ma ba a dé bá ọ Wọ́n fún àwọn náà ni Hijab nítori wọ́n kò fẹ́ máá ri àra wọ́n, bákan náà ni wọ́n máa n ka kurani fún wọ́n nigbogbo igba. 6. Wọ́n máa n ba wa sọ̀rọ̀ nípa ìgbéyàwó. Ni àsìkò ti wọ́n ba ti ba wa sọ̀rọ̀ ìgbéyàwó wọn a fún wa ni àsìkò láti ronu sii sùgbọ́n wọn kìí fẹ́ ẹni ti kò ba gba Islam. O gbọdọ gba Islam ni akata Boko Haram ki wọn to le fẹ ọ ni iyawo. Ẹrú si ni irú ẹni ti ko ba gba Islam jẹ fún àwọn to ba gbà láti fẹ́ àwọn Boko Haram. Naomi sàlàye pé ẹni ti kò ba ti fẹ wọ́n yóò fọsọ, pọnmi, yóò si maa bọ̀wọ̀ fún ìyàwó wọ́n 7. Àwọn ará ìlú ń da àwọn to bọ́yọ lọ́wọ́ Boko Haram padà si àgọ́ wọ́n Pẹ̀lú bí gbogbo àyé ṣe gbe ìfẹhonu han lóri ìjínigbé àwọn ọmọ Chibok síbẹ̀ àwọn kan o bikítà ti wọ́n sì ń dá àwọn tí wọ́n sá kúrò ni àhámọ Boko Haram pada si bẹ̀. Kò si ounjẹ gidi tàbi omí, kò sí ilé. Ní ọ̀pọ̀ ìgbà tí a ba sá kúrò ni àhámọ ti àwọn ará ìlú sì gbọ́ pé ahamọ Boko Haram ni a ti wa, wọ́n fà wá le wọ́n lọ́wọ́ pada, nítori wọn ò fẹ́ ni ǹkan ṣe pẹ̀lú wọn. 8. Wọ́n ń fipa mú wa láti dí Musulumi Ní ọ̀pọ̀ ìgbà ni wọn máa ń sọ fún wa pé tí a ba ti gbà láti di Musulumi ní àwọn yóò dá wa padà sí ọ̀dọ̀ àwọn òbí wa. Wọn maa n sọ pe ki a ṣe musulumi dandan nitori pe ẹni tó ba ti kọ̀ lati di musulumi kò ni kúro lọ́dò àwọn. Ati pe awọn ko ni tu ẹni ti wọn ka si keferi ti ko tii gba Islam silẹ. 9. Wọ́n fẹ́ràn láti máa fí fọ́nran síta Àwọn Boko Haram maá ń sáabà sẹ fídíò nígbà míran kété ti wọ́n ba ti wo ìròyìn tán. Wọ́n a bẹ̀rẹ̀ si ni pe wa ní ẹyọ kọọkan láti sọ orukọ wa, wọ́n a fẹ ki a jẹ ki ìjọba àti àwọn obi wá mọ pe àwọn ò fi ìyà jẹ wá. Ati pe a ṣi wa laye ni ahamọ wọn 10. Awọn Boko Haram maa ń wo ìròyìn púpọ̀ Àwọn Boko haram maa ń gbọ iroyin gbogbo nkan to n ṣẹlẹ ni agbaye. Eyi to ba kan wọn lo maa n jẹ ki wọn gbe ọ̀pọ̀ fídíò sita fi tako iroyin nipa wọn ní kété ti wọ́n ba ti wo ìròyìn tán. Ní ọjọ kan bí wọ́n se wo ìròyìn BBC Hausa tán ní wọ́n ba pè wá ni ọkọ̀ọkan àwọn míràn kúnlẹ̀ nígbà ti àwọn kan dúró, wọ́n ni ki a maa ka kùrán sita. Kíní ó sẹ̀lẹ̀ sí àkọwé yìí Naomi àti àwọn mẹ́ta tó ku tó fi mọ Rhoda Peter, Sarah Job àti Magaret Yama ní wọ́n tú sílẹ̀ ní inu oṣù Karun un, ọdún 2017 Ìjọba si rán wọn lọ fásitì Yola nínú oṣù kẹsan an, ọdun 2017 Naomi sàlàyé pé òun kọ àkọsílẹ̀ nítori pé òun fẹ ki ọmọ àti àwọn òbi oun ríí.
Boko Haram kọlu ikọ̀ aláàbò gómínà Yobe, ọlọ́pàá kan kú, àwọn mẹ́fà míì farapa,Ori ti ko gomina ipinlẹ Yobe, Mai mala Buni yọ lọwọ iku ojiji lẹyin ti awọn afurasi ọmọ ẹgbẹ  Boko Haram kọlu ikọ ẹṣọ alaabo rẹ loju ọna marosẹ Jakana si Mainok, nipinlẹ Borno. Alukoro ileeṣẹ ọlọpaa ipinlẹ Yobe, DSP Dungus Abdulkarim, lo fidi iroyin naa mulẹ fun BBC Yoruba. Iroyin ni ọlọpaa kan jade laye lasiko ikọlu naa, nigba ti eeyan mẹfa mii farapa. Gẹgẹ bii ohun ti a gbọ, ikọ ẹṣọ alaabo naa tẹle gomina ọhun lọ siluu Maiduguri fun ayẹyẹ ikẹkọọjade fasiti naa ilu Maiduguri, nibi ti wọn ti fun igbakeji Aarẹ Naijiria, Kashim Shettima ni oye Ọmọwe. Ẹwẹ, awọn agbesunmọmi naa ko mọ pe gomina Mai Mala Buni ko tẹle ikọ ẹṣọ alaabo rẹ pada sipinlẹ Yobe. A gbọ pe gomina naa duro si Maiduguri nigba ti awọn ẹṣọ alaabo rẹ pada si Yobe nitori o n mura lati gba ilu Maiduguri lọ si Abuja fun iṣẹ mii. Asiko ti awọn ẹṣọ alaabo gomina naa  pada ni ikọlu naa waye, bo tilẹ jẹ pe ko tẹle wọn. Ileeṣẹ iroyin abẹle Punch jabọ pe agbẹnusọ gomina ọhun, Mamman Mohammed sọ pe ṣe ni ikọ agbesunmọni ọhun atawọn ọlọpaa doju ibọn kọ ara wọn, nibi ti ọlọpaa mẹta ti farapa. Mamman ṣalaye pe awọn ọlọpaa naa bori awọn agbesunmọmi ọhun, awọn to farapa si ti n gba irọju. Mamman ni “Gẹgẹ bi ẹyin naa ṣe mọ, awọn akọṣẹmọṣẹ agbofinro wa doju ibọn kọ awọn agbebọn naa, eyii to mu ki awọn agbesunmọmi ọhun ṣa pada sẹyin.” “Amọ o ṣeni laanu pe ọlọpaa kan padanu ẹmi rẹ, nigba ti ọmọ ogun meji, awakọ kan, ọlọpaa mẹta ati oṣiṣẹ DSS kan farapa.” Lẹyin ikọlu naa ni awọn ẹṣọ alaabo ọhun balẹ siluu Damaturu, nibi ti wọn ti ko awọn to farapa lọ sile iwosan.
Iléeṣẹ́ ọmọ ogun kéde orúkọ agbésùnmọ̀mí 19, àti ẹ̀bùn owó ₦‎5m fún ẹni tó bá lè ṣamọ̀nà bí ọwọ́ yóò ṣe tẹ̀ wọ́n,Ileeṣẹ ọmọ ogun Naijiria ti kede orukọ awọn agbesumọmi mọkandilogun ti wọn n wa lori oniruru ẹsun iṣekupanmi ati igbesumọmi. Aworan ati orukọ awọn afurasi naa wa lara atẹjade ti agbẹnusọ ileeṣẹ ọhun, Maj.-Gen. Jimmy Akpor, fi lede niluu Abuja. Ileeṣẹ naa kede ebun owo miliọnu marun un naira lori ẹnikọọkan wọn gẹgẹ bii iye owo ti yoo san fun ẹnikẹni to ba le ṣamọna bi ọwọ yoo ṣe tẹ wọn. Wọn ni awọn eeyan naa lara awọn to n da omi alaafia ipinlẹ Katsina, Sokoto ati Katsina ru. Ọgagun Jimmy Akpor sọ ninu atẹjade naa pe ki awọn araalu pe nọmba ẹrọ ibaraẹnisọrọ 09135904467 lati ta awọn lolobo ti wọn ba mọ bi ọwọ ṣe le tẹ awọn afurasi agbesumọmi naa.
Wo àwọn ìpínlẹ̀ tó le gbóná àti òpó mẹ́fà tó lé nípa lórí èsì ìbò gómìnà,Bi eto idibo gomina se n waye loni ọjọ Satide, ọjọ kejidinlogun osu Kẹta ọdun 2023, ajọ eleto idibo, INEC, ọpọ oludibo, oloselu, awọn agbofinro ati ajọ oloselu lo ti gbararadi fun eto idibo naa. Koda, igbaradi naa ko yọ awọn akọroyin silẹ, to fi mọ awọn onwoye ibo ni abẹle ati loke okun. Amọ bi ọjọ idibo naa se n sunmọle, se ni inu fu, aya fun n bawọn araalu atawọn eeyan ti eto idibo yii gberu nitori awọn iroyin iwa ipa ati jagidi jagan to n waye kaakiri. Koda, ọpọ eeyan si lo n kaye soke nipa ibo naa, ti iwa ipa lorisirisi yii si n da omi tutu si wọn lọkan nipa ibo gomina naa. Lara awọn ipinlẹ to si le gbona jainjain lasiko ibo gomina yii, gẹgẹ bi awọn onwoye se tọkasi ni ipinlẹ Rivers , Eko , Kano , Kaduna Sokoto , Kano , Delta , Enugu ati Zamfara. Awọn iwa yii si lawọn onwoye lero pe o le se akoba fun bi eto idibo naa yoo se lọ Ajọ to wa fun idagbasoke ijọba alagbada ati aato ilu, Center for Democratic Development and National Development (CDD) ti kede pe ewu si wa loko longẹ lasiko eto idibo gomina yii. Idi si ree ti wọn se n tọka si awọn isẹlẹ kan eyi to le se akoba fun bi eto idibo gomina naa yoo se lọ lonii. Wo awọn ohun to le se akoba fun ikẹsẹjari ibo gomina lawọn ipinlẹ kan: Atẹjade kan ti ajọ CDD naa fisita wa tọkasi aisi eto aabo to peye lawọn agbegbe kan nilẹ Naijiria gẹgẹ bii ohun to le mu idiwọ wa lasiko ibo naa. Bakan naa ni wọn woye pe o seese ki idarudapọ wa lasiko ibo gomina naa, ti eyi si le se akoba fun esi ibo ti wọn yoo kede niru ipinlẹ bẹẹ. Irufẹ awọn ipinlẹ ti eto aabo si ti mẹhẹ ni awọn ipinlẹ kan lagbegbe ẹkun ariwa ati ila oorun guusu Naijiria. iwa idunkooko mọ awọn oludibo lati jade lọ dibo gan le se akoba fun idibo gomina yii, to fi mọ aisi aabo to peye fun ẹmi wọn. Lawọn ipinlẹ bii Oyo, Ondo ati Eko, akọsilẹ iwa jagidi jagan ti wa nigba to ku ọjọ kan soso ti eto idibo gomina yoo waye. Koda, ẹmi mẹta lo bọ nilu Ibadan, tii se olu ilu ipinlẹ Oyo nigba to ku ọjọ meji ki ibo gomina waye, ti wọn si tun n lọ ka awọn eeyan mọle lati pa wọn tabi se wọn lese. Bakan naa nipinlẹ Eko ati nilu Owo, nipinlẹ Ondo, iwa jagidijagan waye eyi ti wọn se sawọn ọmọ ẹgbẹ oselu kan tabi si ẹya kan. Gbogbo awọn igbesẹ jagidijagan yii si lo le da omi tutu sọkan awọn oludibo lawọn ipinlẹ yii lati jade wa dibo. Bakan naa ni ajọ CDD tọkasi pe bi ajọ Inec ko ba tete ko awọn ohun eelo idibo de sawọn agọ idibo, o seese ki eyi naa tun se akoba fun ikẹsẹjari eto idibo naa. Lasiko ti idibo aarẹ waye lọjọ kẹẹdọgbọn osu Keji ọdun 2023, ọpọ agbegbe ni awọn ohun eelo idibo ko tete de ibẹ eyi to se akoba fun ikẹsẹjari ibo lagbegbe naa. Koda, awọn onwoye ibo labẹle ati loke okun gan mẹnuba eyi gẹgẹ bi ohun to tabuku eto idibo aarẹ to kọja naa. Bi o ba si tun ri bẹẹ lasiko ibo gomina yii, eto idibo le mẹhẹ diẹ lawọn agbegbe ti ko ba tete ri ohun eelo idibo gba. Ajọ CDD ni ọwọn gogo epo ati owo beba Naira ti ko si nita le da omi tutu sọkan awọn oludibo lati jade wa dibo. Koda wọn ni ọwọn gogo epo bẹntiroolu gan tun le se idiwọ fawọn osisẹ ajọ INEC lati tete gbe awọn ohun eelo idibo wa si agọ idibo. Bẹẹ si ni oludibo ti ko ri owo jẹun tabi ra epo sinu ọkọ le ma kọbi ara si ibo didi. Bakan naa ni ajọ CDD wa mẹnuba opo mẹfa to le ni ipa lori abajade ibo gomina ati tawọn asofin ipinlẹ naa. Ile isẹ Ologun ti kede pe ọwọ kẹta ati ikẹrin awọn ọmọ ogun alajumọse to n gbogun ti iwa igbesunmọmi, ti wọn wa lati oniruru orilẹede, ti mu awọn eeyan bii ẹẹdẹgbẹrun to jẹ ibatan ati agbodegba pẹlu awọn ikọ afẹjẹwẹ Boko Haram ati Ẹgbẹ ISWAP. Atẹjade kan ti agbẹnusọ ikọ ologun to wa ni N’Djamena, lorilẹede Chad, Lt-Col.Kamarudeen Adegoke filede, o ni ija abẹnu laarin awọn Ọmọ ogun Boko Haram ati ISWAP pẹlu bi awọn ọmọ ologun se finna mọ awọn alakatakiti yii mu ki ọpọ wọn ṣi kuro ni ibugbe wọn lọ si ibomiran ti wọn fi ko sọwọ awọn ẹsọ ologun . Adegoke ni ọpọlọpọ iṣi eeyan loun kuro ninu aginju Sambisa si eti odo Lake Chad. Adegoke ninu Atẹjade naa ni”iṣi ọmọ ologun kẹta ati ikẹrin lo sisẹ papọ ni agbegbe Kamadougu ni ipinlẹ Yobe ati aala to pin orilẹede Naijiria ati Niger. A si ri eeyan ẹẹdẹgbẹrun, eleyi ti o kun fun ọmọde, awọn arugbo ati awọn obinrin to ṣeṣe ki wọn jẹ ibatan ẹgbẹ alakatakiti Boko Haram”. Adegoke ni iṣi ikọ ologun ẹkun kẹrin gba obinrin mẹta, ọmọde mẹrinla nigba ti wọn sa asala lọwọ ẹgbẹ akatakiti Boko Haram ati ISWAP ninu igbo Sanbisa. Adegoke ni “ọwọ tẹ afurasi Muhammed Sabo ati Sarki Danladi ni Munguno nigbati wọn gbiyanju lati lo darapọ mo n ikọ akatakiti Boko Haram ati ISWAP”. Ara ohun ti wọn gba lọwọ wọn ni asọ otutu meji, kaadi idanimọ meji, aago ọwọ meji kaadi irinna ti ẹgbẹ Boko Haram fọwọsi meji, asọ wiwọ ati apo ofifo ogun. Ọjọ karun osu yii ni ikọ ologun mu Abubakar Usman pẹlu kaadi igbowo (ATM) kan ati iwe ti awọn alakatakiti kọ ti ohun ti wọn fẹ ki Abubakar ba wọn ra wa ninu rẹ. Abubakar jẹwọ pe ọpọ ohun elo ni oun maa n ra fun awọn alakatakiti agbebọn Boko Haram. Ọga agba ikọ ologun ti oniruru Orilẹede, ọgagun AbdulKhalifa Ibrahim, nigba to n gbosuba fun awọn ọmọ ologun fun isẹ takuntakun ti wọn n se, rọ wọn lati mase bọrẹlẹ ninu ilakaka wọn lati fopin si isẹ ibi Boko Haram ati ISWAP. O ni opin ti fẹ de ba ikọ alakatakiti naa, to si rọ awọn olugbe agbegbe Lake Chad lati fi to awọn ẹsọ alaabo leti, ti wọn ba kẹfin ohunkohun.
"Iléeṣẹ́ ọlọ́pàá fèsì bí Simon Ekpa, ọmọ ẹgbẹ́ IPOB ṣe ké sáwọn Igbo, láti fìdí mọ́lé l‘Eko,Simon Ekpa, adele olori ẹgbẹ to n pe fun ominira Biafra, ti fẹsun kan ijọba ipinlẹ Eko pe awọn lo n se agbatẹru bi awọn janduku kan se kọlu awọn ọja ti awọn ẹya Igbo ti n ta ọja l‘Eko. Simon Ekpa lo kede bẹẹ loju opo ayelujara Twitter rẹ , to si kede igbesẹ konile o gbele fun awọn ẹya Igbo to wa nipinlẹ Eko. O ni ikọlu tawọn tọọgi n se ni Eko naa n se ọpọlọpọ akoba fun eto ọrọ aje ati pe igbesẹ ti wa nilẹ lati jẹ ki awọn igbo ko ọja kuro wọn kuro nipinlẹ Eko. Ekpa ni ipinlẹ Eko ko mọ iyi ati apọnle ti ẹya igbo n se fun ipinlẹ naa ati nnkan ti wọn se fun idagbasoke ọrọ aje nibẹ. ""A o fi agbara igbo han nipinlẹ Eko lai lo ibọn."" ""O se koko pe ki ofin konile o gbele laarin ẹya Igbo fi ẹsẹ mulẹ nipinlẹ Eko. ""Ijamba ti ijọba Eko n se fun awọn ẹya ibo ti pọju, ti a si se akoba fun ọrọ aje ipinlẹ Eko lati fi gba ẹsan nnkan ti wọn se fun wa. ""Mo n kesi gbogbo ẹya ibo pe a setan lati pese abo to peye fun wọn lati gbe osowo wọn kuro nipinlẹ Eko oda ilẹ Ibo ti wọn ti wa."" Agbẹnusọ ileeṣẹ ọlọpaa nipinlẹ Eko, Benjamin Hundeyin ti wa fesi si ọrọ ti Simon Epka gbe sita naa. Hundeyin, lasiko to n ba BBC Yoruba sọrọ ni ileeṣẹ ọlọpaa ko ni anfani lati sọ fun ẹnikẹni lati joko sile tabi jade sita. Hundeyin ni ipese eto aabo to peye fawọn eeyan nipinlẹ Eko lo jẹ ileeẹẹ ọlọpaa logun. Bẹẹ lo ni awọn ko ni anfani lati sọ fun ẹnikẹni lati se oun ti ọkan wọn fẹ, ti wọn ko ba ti tapa sofin. Agbẹnusọ fun ileesẹ ọlọpaa fikun pe ""Igbesẹ Simon Ekpa naa yoo mu adikun ba sukẹrẹ-fakẹrẹ ọkọ nipinlẹ Eko. ""Anfani wa fun ẹnikẹni lati duro sile tabi jade lọ se okoowo rẹ, a si ti setan lati pese abo fun wọn. Adari ikọ ọmọogun ilẹ Naijiria, Ọgagun Faruk Yahaya ti fi ọwọ osi da iwadii to ni awọn ikọ ọmọogun Naijiria n pa awọn ọmọde ni iha ariwa orilẹede Naijiria. Oṣu Kejila, ọdun to kọja ni ileeṣẹ iroyin Reuters gbe iroyin jade pe awọn ikọ ọmọogun Naijiria to n tako ikọ agbesunmọmi Boko Haram ṣẹ oyun fun awọn  ọdọbinrin ti awọn ikọ Boko Haram jigbe. Iroyin naa lo mu ki ajọ iṣọkan agbaye kesi ijọba orilẹede Niajiria lati ṣewadii awọn ẹsun naa ni kiakia. Ninu ọrọ rẹ, adari ikọ ọmọogun ilẹ ni Naijiria ni ikọ ọmọogun Naijiria pẹlu awọn ikọ ọmọogun to dara julọ ni agbaye. Awọn ọmọogun Naijiria mọ iṣẹ wọn ni iṣẹ, ti wọn si kawe gba oye bi o ṣe yẹ. Awọn miran tilẹ ro pe ori igi la wa ni Niajiria amọ o yẹ ki o ye wọn pe awọn ikọ ọmọogun naa ti lọ gba imọ ni ilẹ okeere to fi mọ US ati UK, ti wọn si di ipo giga mu. O ṣeni laanu pe a ko jamọ nkankan loju awọn ara ilẹ wa, ko si ohun ti a ṣe to dara loju wọn, eyi buru jai. Bakan naa ni adari ikọ ọmọogun ile naa paṣẹ pe wọn gbọdọ ṣewadii ileeṣẹ iroyin Reuters naa ati idi ti wọn fi gbe iroyin ẹlẹjẹ nipa wọn. Ọgagun Faruk Yahaya ni ko si otitọ̀ ninu iroyin naa ati pe awọn agbegbe ti wọn darukọ pe iṣẹlẹ naa ti waye kii ṣe ibi ti eniyan kan dede lọ, yoo nilo iwe aṣẹ lati kọja ni awọn agbegbe wọnyii. Minisita keji fun ọrọ oṣiṣẹ ati ijafafa iṣẹ lorilẹede Naijiria, Festus Keyamo, SAN ti fi ẹsun kan oludije fun ipo aarẹ lẹgbẹ oṣelu LP, Peter Obi ati igbakeji rẹ, Datti Baba-Ahmed pe wọn n gbiyanju lati ru awọn ololufẹ wọn soke lati da wahala silẹ lorilẹede Naijiria. Nitori eyi, Keyamọ ti wa gba ileeṣẹ agbofinro DSS lọ bayii pẹlu iwe ifisun kan pe ki DSS o tete wa nnkan ṣe si ọrọ naa ko to di wi pe o burẹkẹ di ohun ti apa ko ni ka mọ. Nigba to n farahan lori eto ileeṣẹ mohunmaworan abẹle kan lorilẹede Naijiria, ‘Channels television’ Keyamo sọ wi pe oun fẹ ki DSS pe awọn mejeeji ni lori bi wọn ṣe n sọ kiri pe awọn ko ni gba kikede ti wọn kede Bọla Tinubu gẹgẹ bi aarẹ ti ilu dibo yan lorilẹede Naijiria. Bi o tilẹ jẹ pe esi idibo sipo aarẹ ti ajọ INEC fi sita fihan pe ipo kẹta ni LP duro si, Obi ati igbakeji rẹ ṣi n pariwo pe awọn lo bori idibo yii, ti wọn si n fọnrere rẹ pe oniruru iwa kotọ lo waye ṣaaju, lasiko ati lẹyin idibo naa bii iwa ifipakọluni, ati idunmọhuru mọni. Ninu ifọrọwanilẹnuwo pẹlu igbakeji Peter Obi, Datti Ahmed ni ibo ẹgbẹ awọn le ni miliọnu mẹjọ ati pe oun mọ nnkan ti oun n sọ to si wa labẹ ofin. Awọn igun Tinubu ti ke sawọn to lulẹ nibi idibo naa lati gba ile ẹjọ lọ gẹ bi ofin ṣe laa kalẹ, eleyi ti awọn alatako ti foju wo pẹlu ifura. Keyamọ ni nnkan ti awọn oludije ẹgbẹ oṣelu LP naa n ṣe ni lati ru awọn eeyan lọkan soke lati doju wọn kọ ẹka iṣedajọ."
Mo ṣèpàdé pẹ̀lú àwọn olùdásílẹ̀ Boko Haram, wọ́n sì sọ ìdí tí wọ́n fi dá a sílẹ̀ fún mi - Obasanjo,Aarẹ tẹlẹ lorilẹede Naijiria, Oloye Oluṣẹgun Ọbasanjọ ti ṣalaye pe aisi iṣẹ ati iṣẹ lo mu ki awọn ọmọ ẹgbẹ agbebọn Boko Haram bẹrẹ iṣẹ laabi wọn. Oluṣẹgun Ọbanjọ sọ wi pe nibi ipade ti oun kọkọ ṣe pẹlu awọn oludasilẹ ẹgbẹ agbebọn Boko Haram ni igba to kọkọ bẹrẹ paa ni awn oludasilẹ ẹgbẹ alakatakiti naa ti sọ pe ko si ohun meji to sun awọn de idi rẹ ju iṣẹ ati airiṣẹ lọ. Ọbasanjọ ṣalaye lori eyi lasiko to fi n dahun ibeere nibi eto ifilọlẹ iwe kan ti ọmọ rẹ obinrin, Dokita Kofo Ọbasanjọ-Blackshire kọ. “Ni ibẹrẹ pẹpẹ idasilẹ ẹgbẹ agbebọn Boko Haram, nigba ti wọn ni wọn pa ọkunrin gan to da a silẹ, mo ni mo fẹ ṣepade pẹlu awọn ọmọ ẹgbẹ naa lati mọ ohun ti wọn fẹ gan an. “awọn aṣoju wọn ti mo ba pade sọ pe ko si nnkan ti awọn fẹ ju igbe aye to dara sii. N jẹ a wa le da wọn lẹbi fun bibeere fun igbe aye to dara bi?” Aarẹ tẹlẹ naa fi kun un pe awọn ọmọ ẹgbẹ Boko Haram nigba naa sọ pe pupọ awọn lo jade ile ẹkọ, ṣugbọn ti awọn ko ri iṣẹ fi ṣe. O ni lasiko ti oun fi jẹ olori ijọba ologun lorilẹede Naijiria, oun ṣe ipade kan pẹlu awọn alaṣẹ banki agbaye, eleyi to fihan pe awọn alaṣẹ ilẹ okeere mọ awọn aleebu wa, bi wọn ba si ti mọ aleebu eeyan oun gan ni wọn maa n lo lati gba wọle si irufẹ orilẹede bẹẹ lara. Oloye Oluṣẹgun Ọbasanjọ fi kun un pe ki iṣejọba tiwantiwa to lee kẹsẹjari lorilẹede Naijiria, orilẹede Naijiria gbọdọ kọ bi a ṣe n ṣe akoso awọn iyapa ẹsin ati ẹya rẹ gbogbo.
Ẹnikẹ́ni tí ọwó bá tẹ̀ tó ń ṣe àdó olóró yóò fi ẹ̀wọ̀n gbére jura- Ilé Ìgbìmọ̀ aṣòfin àgbà ní Naijiria,Ile igbimọ aṣofin agba ni Naijiria ti buwọlu abadofin to ni ẹwọn gbere ni ki wọn fun awọn ti ọwọ ba tẹ ti wọn se ado oloro ni Naijiria. Ile Igbimọ aṣofin ni ko ni si aaye fun gbigba owo itanran awọn ti wọn ba n se iṣẹ rirọ ado oloro ni orilẹede Naijiria. Abadofin naa ni wọn buwọlu ni Ọjọru  lẹyin ti igbimọ ile asofin lori ohun alumọni ati irin ni Naijiria se ayẹwo rẹ finifini. Awọn asofin naa ni awọn ọdaran ti wọn n lo ẹrọ igbalode lati se ohun elo ibugbamu ti pọsi lorilẹede  Naijiria. Bakan naa ni wọn fikun un pe ọpọlọpọ awọn agbesunmọmi lo n lo ado oloro lati pa awọn ọmọ Naijiria ni ọgọọrọ. Ohun to kan ni ki awọn aṣofin naa sọrọ nipa abadofin naa ki wọn to fi ṣọwọ si ileeṣẹ aarẹ lati buwọlu. Awọn asofin naa ni chemical ni awọn agbesunmọmi naa nlo ni ọpọ igba lati se ado oloro naa. Ikọ Boko Haram ti fi ado oloro ṣọsẹ ni iha ariwa orilẹede Naijiria, ti wọn si ti gba ẹmi ẹgbẹgbẹrun awọn eniyan. Bakan naa ni awọn ajinigbe ati awọn agbebọn ti fi ohun ija ṣọsẹ lasiko ti wọn ba sekọlu si ọkọ tabi ohun irinsẹ lati ji awọn eniyan gbe lorilẹede naa. Ko tan sibẹ, awọn ikọ agbebọn ni ilẹ ẹya Igbo lorilẹede Naijiria naa ti lo ado oloro lati sekọlu si awọn ileeṣẹ ijọba to fi mọ awọn agọ ọlọpaa. Eleyii si ti fa ipaya fun awọn araalu, ti ọpọlọpọ ẹmi ati dukia si ti ba awọn iṣẹlẹ yii lọ.
""
""
Wo ewu tó wà nínú kí nǹkan ọmọkùnrin rẹ nàró ju ọgbọ̀n ìṣẹ́jú lọ,Ọjọgbọn imọ nipa iṣẹ abẹ kan ni fasilti ilu Ilọrin, Ademọla Popoọla ti ṣekilọ pe o lewu ki nnkan ọmọkunrin o ṣi duro lẹyin ọgbọn iṣẹju lẹyin ibalopọ. Ọjọgbọn Popoọla ṣekilọ lasiko to fi n gbe idanilẹkọ idasilẹ fasiti naa, aladọta o le igba iruẹ (250th Inaugural lecture) kalẹ eyi to pe akọle rẹ ni, “Ki gbogbo eeyan le ma tọ pẹlu alaafia.” Gẹgẹ bi o ṣe sọ, “Bi nnkan ọmọkunrin eeyan ba ti n le ju ọgbọn iṣẹju lọ, ki ẹni bẹẹ tete yara kọri si ile iwosan ni.” Ọjọgbọn naa ni dokita to kọṣẹmọṣẹ gbọdọ tete dẹkun diduro tangi nnkan ọmọkunrin bẹẹ. Akọṣẹmọṣẹ imọ nipa iṣẹ abẹ naa to woye pe lootọ lo dara ki nnkan ọmọkunrin maa duro nitori ibalopọ to dara, sibẹ bi nnkan ọmọkunrin ba le laleju o le kan tabi ko fa ipalara. Ọjọgbọn Popoọla ni, “Iwadii fihan pe apa ọtun nnkan ọmọkunrin a maa tete kan ju apa osi rẹ lọ.” O fi kun un pe itọ titọ le wa di iṣoro fun iru ọkunrin bẹẹ eyi si tun le pada ja si iku.
Orílẹ̀-èdè Greece fòntẹ̀ lu ìgbéyàwó akọsákọ àti abosábo,Orilẹ-ede Greece ti fi ontẹ lu igbeyawo akọsakọ ati abosabo. Greece ni orilẹ-ede ti awọn Kristẹni ‘Orthodox’pọ si julọ lagbaye, ti yoo kọkọ gbe irufẹ igbesẹ bẹẹ. Ofin tuntun yii faye gba tọkọkọtaya lati gba ọmọ tọ gẹgẹ bii ti wọn. Olootu ijọba, Kyriakos Mitsotakis sọ pe ofin to kin igbesẹ naa lẹyin yoo fopin si idẹyẹsi to ti n waye nilẹ naa ṣaaju nipa igbeyawo. Ọpọ awọn ọmọ orilẹ-ede Greece to jẹ ọmọlẹyin Kristi ni ofin naa ko tẹ lọrun, wọn si ti ṣe iwọde tako o niluu Athens. Pupọ awọn oluwọde naa ni wọn gbe akọle lọwọ wọn, eyii ti wọn fi tako ofin ọhun, ti wọn si n kọ orin inu iwe bi wọn ṣe n ka bibeli niluu Syntagma, to jẹ olu ilu orilẹ-ede naa. Olori ijọ Orthodox Church nibẹ, Biṣọọbu agba Ieronymos sọ pe igbesẹ ti ijọba gbe naa yoo mu ibajẹ ba ilẹ ọhun. Ẹwẹ, ẹgbẹ awọn to n ṣatilẹyin fun ibalopọ akọsabo ati akọsakọ ti gboriyin fun igbesẹ naa. Stella Belia, to jẹ olori ẹgbẹ Rainbow Families sọ fun ileeṣẹ iroyin Reuters pe inu awọn dun si igbesẹ naa. Orilẹ-ede marundinlogun ninu orilẹ-ede mẹtadinlọgbọn to jẹ ọmọ ẹgbẹ EU lo ti faye gba igbeyawo akọsakọ ati abosabo. Nigba ti orilẹ-ede marundinlọgbọn kaakiri agbaye fọwọ si.
""
"Mo ṣetán láti kú pẹ̀lú Portable tó bá kó ààrùn látara obìnrin mìíràn - Ashabi,Ọkan ninu awọn obinrin to bimọ fun akọrin Zazu, Portable ọmọ Ọlalọmi, Ọmọbọlarinde Akinyanju tawọn eeyan mọ si Aṣabi, ti sọ pe oun ṣetan lati ku pẹlu olorin naa to ba lugbadi arun ko-gboogun. Lori eto kan ti gbajumọ ọsere, Biọla Adebayọ maa n ṣe ni Aṣabi ti sọrọ yii to si ti n ja ran-in lori ayelujara. Aṣabi toun naa jẹ oṣere tiata to ṣẹṣẹ n goke agba, sọ pe, ‘’ Lọkan mi, emi nikan ni Portable fẹ. O ni lọkan toun, oun nikan ni iyawo ti Portable fẹ ati pe oun kii figba kan ro o pe boya ọdọ obinrin miiran lo wa nigba ti ko ba si pẹlu oun. ""Mo mọ pe o lobinrin pupọ lọwọ, to ba jade lọ, mo gbagbọ pe o lọ wa ohun ta a maa jẹ ni. ""To ba ti de pada, mo gbagbọ pe emi nikan lo de fun. Bakan naa lo tun sọró lori bi awọn obinrin mii ṣe maa n ni awọn ko le fẹ ọkunrin to ba ni iyawo kan tabi to n yan ale nitori aarun. Ashabi ni oun maa n gbadura pe Ọlọrun ko ni jẹ ki o lugbadi aarun kankan amọ ọrun n yabọ ni ọrọ naa kii ṣe ti ẹnikan. O ni oun mọ pe ti o ba lọ ko aarun gbogbo awọn ni awọn jọ maa pin ninu rẹ ati pe kii ṣe oun nikan ni iya rẹ yoo jẹ. O fi kun pe oun ti pa ọkan oun pọ pe ti iru rẹ ba ṣẹlẹ, gbogbo awọn ni awọn jọ maa jiya rẹ ati pe to ba jẹ eyi to ba maa mu ẹmi lọ naa ni, awọn mejeeji ni awọn jọ maa ba lọ. ""K’Ọlọrun ma jẹ ko ko arun, to ba dẹ ko eyi to le mu iku wa, a jọ maa ku pọ naa ni’’ Ọmọbinrin yii ṣalaye, pe loootọ loun ki i ṣe aayo ninu awọn iyawo Portable, ṣugbọn o maa n fifẹ han soun daadaa. Ipo kẹrin ni Ọmọbọlarinde Aṣabi wa, ninu awọn obinrin to bimọ fun Portable olorin Zazu. Awọn mi-in tun ni Ẹwatomi Ọmọbẹwaji, Honey Berry ati bẹẹ bẹẹ lọ."
"Wo ìdí tó ṣe pọn dandan fún obìnrin láti ṣègbéyàwó ọlọ́pọ̀ èrò ní ìlú Shao,Iyawo dun lọsingin, ọkọ tun mi mi gbe. Aṣa igbeyawo jọ ohun pataki nilẹ Yoruba eyi ti wọn kii fi ọwọ yẹpẹrẹ mu rara. Bi eto igbeyawo si ṣe maa n waye yatọ ni ileto si ileto ati ilu si ilu. Eyi lo gbe wa gunlẹ si ilu Shao, ni ijọba ibilẹ Moro ni ipinlẹ Kwara lati tọpinpin aṣa eto igbeyawo to maa n waye nibẹ. Ni ilu Shao, ẹẹkan lọdun ni ayẹyẹ igbeyawo maa n waye, ni eyi ti wọn maa n ṣe lasiko ti wọn ba n ṣe ọdun Awọnga. Ohun to ya igbeyawo yii yatọ si ti ayẹyẹ igbeyawo nilẹ Yoruba toku ni pe ọjọ kan ni gbogbo awọn omidan to ba ti to lọ sile ọkọ maa n ṣegbeyawo lati lọ sile ọkọ. Gẹgẹ bi iwadii wa ṣe fi fidi rẹ mulẹ, wọn ni laye igba kan, koo si bi eniyan ṣe le ni owo tabi ọla to, dandan ni fun wọn lati kopa nibi ayẹyẹ ọlọpọ ero to o ba ti jẹ ọmọ bibi ilu Shao. Ọdun Awonga jẹ ọdun to ti wa lati gba iwasẹ to si ni itumo kikun si awọn eniyan ilu Shao. Gẹgẹ bi itan, ọdun yii bẹrẹ pẹlu obinrin kan ti orukọ rẹ njẹ Awọn, ti o gba ọna ara yọ si ọdẹ kan ti wọn n pe ni, Omo Olarele. O si sọ fun un pe oun ni o ni odo ti ọdẹ naa ti ma n mu omi ni gbogbo igba to ba lọ sọdẹ. Awọn jẹ obìnrin ọlọmu kan, o si beere fun ohun kan pere lọwọ ọdẹ naa. O ni ki o gbe oun lọ si aafin Ọhọrọ iluu Shao akọkọ, Oba Olanibo, o si gba sii lẹnu. Lẹyin ọpọlọpọ ipade ti Awon se pẹlu Ọhọrọ ati awon ijoye rẹ, o poora pada. Sugbọn ki o to lọ, o fun wọn ni oogun kan, o si pa a lasẹ wi pe ki wọn sọ ilu naa ni orukọ oun. Bakan naa, o ni ki wọn ya ọjọ kan sọtọ ninu ọdun fun iranti oun ati lati se igbeyawo fun gbogbo awon ọmọ obinrin to ti to ile ọkọ lọ ni ọjọ kan naa. Itan tun fi kun un pe, Awon ṣe ileri ibukun fun gbogbo ọmọ ilu ati alejo ti wọn ba tẹle awon ilanaa rẹ. O sọ wi pe ki wọn maa beere ohun gbogbo ti wọn ba n fẹ ni igbakuugba, papaa julọ, bi ọjọ bayii ti wọn se ọdun Awon. Lati igba naa ni fífi awọn ọmọbìnrin fun ọkọ lọjọ Ọdun Awonga o si ti di etutu ati ara asa ati ise iluu Shao, ti wọn si n pe ilu naa ni Shao Awonga Oba Etutu ilu Shao, Ọjọgbon Mobalaji Ajakitipa sọ pataki ṣiṣe ọdun Awonga ati ohun ti o ṣeeṣe ko ṣẹlẹ ti wọn ba kọ lati ṣe ọdun naa. Ajakitipa sọ fun BBC News Yoruba pe ọdun naa ṣe pataki pupọ nitori ohun gan-an ni ipilẹ to gbe ilu Shao ro. “Ohun gbogbo ti a ba ti pe ni ipilẹ, o se pataki nítorí pe ipilẹ ni idajọ Eledumare. “Laaarin Awọn ati awọn agbagba ilu Shao nigba ti ẹbọra naa ba wọn lalejo, ipilẹ wọn ni pe, wọn gbọdọ maa ṣe gẹgẹ bi ohun ti fẹ, ki idunnu ati ayọ ti wọn n tọrọ le maa wa ninu ilu.” Ogbantarigi oniṣẹṣe naa ni awọn n mu ileri ti wọn ti ṣe fun Awọn ṣe lati ipilẹ ki iṣẹlẹ buburu ma ba a ṣẹlẹ si awọn ọmọ ilu Shao, ki ogun si ma ja awọn. “Idi niyii to fi pọn dandan ki a fa ọmọ fọkọ ninu ilu ni ọdọọdun, ti a ba n ṣe eleyii, ko ni jẹ ki ogun wọ ilu, agbara kagbara ko si le raye ninu ilu. ""Awon yoo ma se atilẹyin gẹgẹ bi o ti seleri rẹ fun wa, ohun gbogbo yoo si maa tuba, yoo ma tusẹ ti a o ba pada nibẹ."" O tẹsiwaju pe awon baba nla awọn ti ṣeto naa kalẹ fun wọn ki ifẹ ba le wa ni ilu, ki ayọ awọn si maa lekun ní gbogbo igba. ""Itumo Awọn ni pe a maa n fa ọmọ fun ọkọ nigba nigba, lẹgbẹrun lẹgbẹrun, Iya Awọn jẹ ebọra pataki, to fun wa ni isẹgun nigba ogun, o si fi agbara kun agbara awon alagbara wa. ""Eyi lo faa ti a o fi lee gbagbe rẹ lailai, ta fi n korajọ pọ lati ṣe ajọyọ ati igbeyawo gẹgẹ bi o ti fi lelẹ.” O fi kun ọrọ rẹ pe ayọ ati ibukun lọpọ yanturu ni ọrọ awọn n jasi latara bi awọn ṣe maa n ṣe ọdun naa ni gbogbo igba ti awọn si n fi ọmọ fọkọ papọ. Ajakitipa ni igbagbọ wa pe nnkan le ma lọ deede fun awọn ninu ilu Shao ti awọn ba kọ lati tẹsiwaju ninu aṣa naa. O tẹsiwaju pe ọmọbinrin to ba ti bimọ ni anfani latoi kopa nibi ayẹyẹ yii pe ko pọn dandan ko jẹ pe awọn omidan nikan lo le kopa nibẹ. ""Ohun to ṣe pataki ni pe ki wọn kopa nibi ayẹyẹ igbeyawo ilu."" Omowe Sangodare Ayinla to jẹ ọmọ ilu Shao ni tan molẹ si idi ti awon tuntun fi maa n gbe aburẹda lọwọ nibi ọdun igbeyawo ọpọ eniyan naa. Sangodare sọ wi pe, lotitọ, ẹbọra Awọn ko pọn ni dandan fun ilu lati maa se ọdun naa pẹlu aburẹda bẹẹ si ni ko si lara awon ilana ti o fi kalẹ. O ni nitori pe gbagede ni awon iyawo naa maa n duro si nibi ayẹyẹ naa ni wọn ṣe maa n lo o. O ṣalaye pe o seese ki oorun mu pupọ ju lasiko ayẹyẹ naa tabi ki ojo ṣadede sọkalẹ, aburẹda yii ni wọn yoo fi daabo bo ara wọn ki oorun tabi ojo ma baa ba ẹsọ ti awọn iyawo ṣe si ara jẹ. O fi kun pe ko si ohunkohun ti yoo ṣẹlẹ ti wọn ko ba lo aburẹda naa. Ni ọjọ Kẹtadinlọgbọn, oṣu Kẹwaa ọdun 2023 ni ayẹyẹ igbeyawo ọlọpọ eero ti ọdun waye ni ilu Shao Awọn ọmọbinrin mẹrindinlogoji ni wọn fi fọkọ nibi ayẹyẹ igbeyawo Awon lọdun yii. Ohun ti a ṣe akiyesi ni pe ero ko fi bẹẹ pọ nibi ayẹyẹ igbeyawo ọlọpọ ero yii mọ bii ti igba kan."
'Bàbá Ada' gún Philip pa nítorí obìnrin ní ìpínlẹ̀ Ogun,Titi di asiko yii lawọn eeyan ṣi n daro iku ojiji to pa baale ile kan, Philip Fiama, ẹni ti ayalegbe bii tirẹ gun lọbẹ laya nitori obinrin, nilu Ajuwọn, ni ipinlẹ Ogun lẹkun iwọ oorun gusu Naijiria. Ọkunrin kan ti orukọ rẹ n jẹ Samuel Achelenu, to jẹ ọrẹ timọtimọ fun Oloogbe Philip, ṣalaye fun BBC pe Ikem  Emmanuel, lẹni to gun ọrẹ oun pa. O ni Baba Ada lawọn mọ Ikem si, ile kan naa loun ati Philip n gbe. Gẹgẹ bi Samuel ṣe ṣalaye, ’’ Gbogbo wa la ti n gbọ finrin-finrin pe Baba Ada n ba iyawo Philip sun. Philip funra ẹ naa dẹ ti gbọ lo ṣe ko Baba Ada loju lọjọ Sannde to kọja. ‘’ Emi ati Philip la jọ de lati pati lọjọ Sannde yẹn, mo gba ile temi lọ ninu opopona kan naa ta a jọ n gbe. Mo si lero pe ma a waa ba a laaarọ ọjọ keji ka jọ maa lọ s’Ọbalende ta a ti n fi Korope ko ero. ‘’Igba ti mo debẹ ni mo gbọ pe Baba Ada gun un lọbẹ laya lalẹ ọjọ yẹn, nitori Philip ko o loju pe o n ba iyawo oun sun. Bo ṣe gun un lọbẹ naa lo dẹ ti sa lọ ti a ko ri i mọ’’ SP Ọmọlọla Odutola, Alukoro ọlọpaa Ogun, sọ pe lanlọọdu ile awon Philip lo fi iṣẹlẹ naa to awọn leti. Sobande Close, Alagbole, Ajuwọn lo ni ile naa wa. Alukoro sọ pe awọn ti bẹrẹ iwadii lori rẹ, bẹẹ ni iṣẹ ti n lọ lati mu afurasi to gun Philip pa. Ọmọ ipinlẹ Adamawa ni Philip, iwadii fi ye wa pe ọmọ mẹta loun atiyawo rẹ tawọn eeyan mọ si Iya Matthew bi. Ṣagamu ni wọn n gbe tẹlẹ gẹgẹ bi iwadii ṣe fidi ẹ mulẹ, aṣemaṣe Iya Matthew pẹlu awọn ọkunrin adugbo la gbọ o fa a ti lanlọọdu fi fun wọn niwee, ti wọn fi ko wa si Ajuwọn,nitosi Alagboole.
Lọ́jọ́ kan ṣoṣo,aṣòfin Nàìjíríà ṣètò ìgbéyàwó fàwọn ọmọ òrukàn ọgọrùn- ìdí réè,Aṣofin kan nile aṣojuṣofin Naijiria to n ṣoju awọn eeyan ipinlẹ Kebbi ti danikan ṣeto igbeyawo fawọn ọmọ orukan obinrin ọgọrun nibi ayẹyẹ kan to waye lọjọ Abamẹta. Ni aafin Emir ilu Kebbi ni Sarkin Kabin Argungun, Alhaji Ismail Muhammad,  ti dari eto igbeyawo ọgọrun ọmọ orukan obinrinrin wọnyi. Ọpọ awọn eeyan lo peju sibi ayẹyẹ naa lati ipinlẹ Kebbi ati awọn ipinlẹ mii to wa ni iwọ oorun ariwa Naijiria. Wọn so ọkọ ati iyawo kọọkan papọ gẹgẹ bi tọkọ-taya lẹyin ti wọn kede iye owo sadaaki ti wọn si jẹri si lati ọdọ awọn alagbatọ wọn. Lara ẹbun ti wọn fi fun awọn iyawo tuntun wọnyi ni ibusun ati ẹṣọ ile mii to fi mọ Al Qurani kọọkan. Ọkan ninu awọn ọmọ orukan obinrin naa ti wọn fi le ọkọ Hafsat Ismail ṣapejuwe igbeyawo gẹgẹ bi iṣẹlẹ nla ni igbese aye oun. ''Oore kekere kọleyi jẹ nittori mi o lero pe mo maa tete lọ si ile ọkọ nitori mi o m iya ati baba to bi mi rara'' Aṣofin to ṣeto yi to si jẹ aṣoju ẹkun idibo Argungu/Augie ni ile aṣojuṣofin Naijiria,Sanni Yakubu Noma sọ pe oun mọ ẹdun ọkan ki eeyan ma le ṣeto igbeyawo bi awọn iyoku tori pe ọmọ orukan loun naa jẹ. O ni idi ree toun fi ṣeto igbeyawo yi fawọn ọmọ orukan obinrin yi Ṣaaju ni aṣofin loun ti ṣe ifilọlẹ igbimọ ti yoo ṣeto igbeyawo yi. O ni oun yoo tẹsiwaju etoigbeyawo ọlọdọọdun yi titi toun yoo fi pari saa ọlọdun mẹrin rẹ ni ile aṣojuṣofin Naijiria. Ọpọ awọn ọkọ ati iyawo tuntun yi ni wn kun fun ayọ ati idunnu tori bi wọn ṣe ri igbeyawo ṣe ni irọwọ rọsẹ yi. Wọn fi ẹmi imoore han fun aṣofin to ṣeto yi fun wọn. Bi ere bi ere eto igbeyawo elero pupọ to bẹrẹ ni ipinlẹ Kano ti n gbalẹ kaakiri awọn ipinlẹ loke ọya. Lọdọ awọn eeyan apa ariwa Naijiria,igbeyawo ṣe apataki ti awọn eeyan ko si ko iyan rẹ kere rara. Bi nkan ṣe ri lode oni nipa aisowo a maa jẹ idiwọn fawọn to to gbe igbesẹ yi ti wọn o fi ni ṣe igbeyawo lasiko. Bi idẹkun nla ni eto igbeyawo yi a maa jẹ fun ọpọ ti ko ni ọrọ lati fi ṣe eto igbeyawo.
Ohun tí òfin Nàìjíríà sọ rèé nípa ìgbéyàwó akọ s’ákọ àti abo s’ábo, iléeṣẹ́ ọlọ́pàá kìlọ̀,Ileeṣẹ ọlọpaa ti kilọ fun araalu pe ofin orilẹede Naijiria ko faye gba igbeyawo laarin akọ si akọ ati abo si abo. Ikilọ yii waye lẹyin tawọn eeyan kan sọ ninu fọnran to lu ori ayelujara pa laipẹ yii pe ẹgbẹ akọ sakọ ati abo sabo ni awọn wa. Ninu atẹjade to fi sita loju opo X rẹ, agbẹnusọ ileeṣẹ ọlọpaa, Olumuyiwa Adejobi ni o ṣe pataki fun ileeṣẹ ọlọpaa lati ran awọn araalu leti ohun ti ofin sọ nipa igbeyawo akọ sakọ ati abo sabo ni Naijiria. Gẹgẹ bi akọsilẹ ofin lawọn ipinlẹ apa guusu Naijiria, ‘’oju ewe 214 si 217 sọ pe iwa ọdaran ni ibalopọ pẹlu ẹnikẹni lọna to yatọ si bi Eledua ti laa kalẹ. Bakan naa, ofin ko faye gba biba ẹranko ni ibalopọ, ẹnikẹni ti aje iwa ibajẹ yii ba ṣi mọ lori yoo foju wina ofin. Oju ewe 284 ofin to de awọn ipinlẹ apa ariwa Naijiria sọ nkan naa lori iwa yii. Bakan naa, gbogbo eeyan ni lati mọ bayii pe ofin Naijiria ko faye gba igbeyawo laarin ọkunrin si ọkunrin ẹgbẹ rẹ tabi igbeyawọ laarin obinrin si obinfrin. Iwa ọdaran ni Naijiria, koda wọn o gbọdọ fi ara wọn lawujọ gẹgẹ bi ọkọ ati aya. A n fi asiko yii ṣe ilanilọyẹ fwọn araalu ki wọn le mọ pe ẹnikẹni to ba tasẹ agẹrẹ yoo foju wina ofin.’’ Adejobi ni ileeṣẹ ọlọpaa ko ni beṣu bẹgba lati ri pe ẹnikẹni ko fọwọ pa ida ofin loju. O wa ke si awọn araalu lati ta awọn ọlọpaa lolobo ti wọn ba kẹfin iru iwa bayii lawujọ. Alukoro ileeṣẹ ọlọpaa ni o yẹ ki gbogbo eeyan fọwọ so ọwọ pọ lati kọju ija si iru iwa yii lawujọ. Adejobi wa ke pe awọn obi ati alagbatọ lati ṣiṣẹ pọ pẹlu ileeṣẹ ọlọpaa lati le dẹkun iwa ọdaran yii to lodi si aṣa orilẹede Naijiria.
"Ìyàwó kejì rán agbanipa sí ọ̀rẹ́bìnrin ọkọ rẹ̀ ní Ilorin,Ewu ina ki i pa awodi, awodi o ku ewu” lorin to gba ẹnu obinrin kan, Iṣọla Afusat Alagbẹdẹ, lasiko yii. Eyi ko sẹyin bi Ọlọrun ṣe ko Afusat yọ lọwọ iku ojiji lọjọru, ọjọ kẹta, oṣu Kin-in-ni ọdun 2024 nigba ti afurasi kan, Alaja Iyabọ Oníwàrà ran agbanipa ko lọ yinbọn pa a fẹsun pe o n fẹ ọkọ oun. Ni agbegbe Laduba, ijọba ibilẹ iwọ oorun Ilorin, ipinlẹ Kwara ni iṣẹlẹ naa ti waye. Lọjọbọ, ọjọ Kẹrin oṣu Kiini ni Iṣọla Afusat ṣalaye pe lootọ ni ọkọ rẹ pe oun fẹ fẹ oun amọ oun ko kọkọ dahun. “Ṣugbọn nigba to n da mi laamu ni mo gba fun un, ọkọ mi kuku ti ku tẹlẹ, emi ni mo si n da gbọ bukata awọn ọmọ bii marun-un ti mo bi fun un ko to ku. ""Lọjọ kan ni Alaaja Iyabọ Oniwara , to n gbe lagboole Ọlọ́kà, lagbegbe Ogidi, niluu Ilọrin, pe mi lori ago pe ki ni mo n wa pẹlu Alaaji ọkọ oun, o ni ti mi o ba dẹyin lẹyin ọkọ oun, oun ko bimọ buruku ṣugbọn oun ni awọn ọmọ buruku toun yoo ran si mi. ""Emi naa sọ fun Alaaji ko maa pe mi mọ nitori pe iyawo rẹ n dunkoko mọ mi.” O ṣalaye pe nigba to ya awọn kan bẹrẹ si ni fi nọmba ajeji pe oun ti wọn n dunkoko mọ ẹmi oun ati pe wọn fẹ gba ẹmi lọrun oun. “Wọn pe mi laarọ ọjọ kan, ti wọn si ni ""wo o, ori lo ko ẹ yọ, mo n wo ẹ to gbọmọ lọwọ, mi o ba ti fibọn yanju ẹ danu, ṣe o mọ pe Alaaji ni iyawo atawọn ọmọ rẹ ni to fi n tẹle kiri"" ti wọn si ni ti mi o ba fi Alaaji silẹ awọn yoo pa mi. ""Ni alẹ ọjọru, lasiko ti mo n kirun lọwọ ni afurasi agbanipa kan Lateef, de to si n beere pe ṣe ẹyin ni wọn n pe ni iya ibeji? Mo dahun pe emi ni. “O ni ki n ka tẹle oun pe oun ni oore kan ti oun fẹ ṣe mi, mo sọ fun un pe mi o le lọ sibi kankan, o si oju ẹ o ni ṣe mo mọ oun, mo ni rara, nigba to ni ki n tẹle oun pẹlu tulaasi ni mo pariwo ole, ole, tawọn aladugbo fi mu un. ""Nigba tọwọ tẹ afurasi naa, ni wọn ba ibọn ilewọ kekere kan lapo rẹ, to si jẹ wọ pe Alaaja Iyabọ Oníwàrà, lo ran oun lati wa pa mi nitori ti mo n fẹ ọkọ rẹ. O rọ gbogbo ọmọ Naijiria, ati ijọba Kwara, ki wọn ṣaanu oun ati awọn ọmọ oun ki wọn maa jẹ ki Alaaja Iyabọ ran oun atawọn ọmọ oun lọ sọrun ojiji. O ni ọrọ naa ti wa ni agọ ọlọpaa nitori pe wọn ti mu afurasi agbanipa Lateef lọ ṣugbọn Alaaja Iyabọ ti sa lọ bayii. Awọn adari agbegbe Laduba fidi iṣẹlẹ naa mulẹ, wọn ni pẹlu igbiyanju awọn lọwọ ṣe tẹ afurasi Lateef, tawọn si ti fa a le ọlọpaa lọwọ ṣugbọn Alaaja Iyabọ ti di ẹni tawọn ọlọpaa n wa bayii. Alukoro ọlọpaa ni Kwara, Ejirẹ Adeyẹmi Adetoun, fidi iṣẹlẹ naa mulẹ nigba to n ba BBC News Yoruba sọrọ lori ẹrọ ibanisọrọ lọjọ kẹfa, osu Kiini ọdun 2024. O ni iwadii ti ileesẹ ọlọpaa ṣe fi han pe, Alaaja Iyabọ Oniwara jẹ iyawo keji ti ọkọ rẹ si n gbiyanju lati fẹ iyawo kẹta. O salaye pe, igbiyanju yii lo fa ibadọrẹ oun ati Isọla Afusat ko to di pe Alaaja Iyabọ n lepa ẹmi rẹ gẹgẹ bi ijewọ ti afurasi agbanipa naa ṣe. O ni Alaaja Iyabọ ti na papa bora, awọn o si dẹkun lati rii pe ọwọ tẹ ẹ. Bakan naa lo fi kun pe Kọmiṣọna ọlọpaa Kwara ti ni ki awọn gbe ẹjọ naa lọ si ẹka to n ri si iwa ọdaran fun iwadii to peye."
Nítorí àìsí owó, àwọn ọdọ́ 50 yìí gbà láti ṣe ìgbéyàwó wọ́n pọ̀ lẹ́ẹ̀kan náà,Igbeyawo ọlọpọ ero lo ti waye laarin aadọta ọkunrin ati awọn iyawo wọn lẹẹkan naa lorilẹede Afganistan. Irufẹ igbeyawo yii lo wọpọ lorilẹede naa latari bi awọn ololufẹ ti agbara wọn ko gbe afẹfẹyẹyẹ ati inawo igbeyawo ṣe n wa ọna lati ṣee bi wọn ṣe mọ. Iroyin fi yeni pe awọn alarede naa ni wọn ko si aaye ọtọ ti ko si farahan titi di igba ti awọn alejo fi jẹun tan. Ajọ ẹlẹyinju aanu kanlo ṣe agbatẹru ayẹyẹ naa nilu Kabul ni  rẹ, ti wọn si tun fun awon mọlẹbi tuntun naa lawọn ohun elo ile diẹ lati bẹrẹ igbesi aye wọn. Kika ayọka lati inu Kurani n lo waye lẹyin ti oṣiṣẹ ileeṣẹ to n moju to igbelaruge iwa rere ati didẹkun iwa ibajẹ ba awọn ọkunrin naa sọrọ, amọ ko si orin ati ijo leyi ti ijọba Taliban ti fofin de. Ọkan lara awọn ọkọyawo tuntun naa, Roohullah  Rezayi, ọmọ ọdun mejidinlogun wi pe ko si bi oun ṣe lee rowo lati da ṣe igbayawo nitori yoo na oun to ẹgbaalelẹgbẹrin si ẹgbẹun mẹta o le ẹgbẹta dollar. Ọdọmọkunrin naa to wa lati ẹkun Ghor, ti owo to n ri nibi iṣẹ oojọ rẹ ko ju dollar marun lọ wi pe igbeyawo alasopọ yii ko naa awọn ju dollar mejilelogoje si mẹrinlelẹwaalenigba. Roohulah wi pe “awọn marundinlogoji pere ni awa majeeji pe sibi ayẹyẹ naa, amọ yoo to ọọdunrun si irinwo eeyan to ba jẹ wi pe a daa ṣe ni”. Fun awọn kan ninu awọn ọkọyawo tuntun naa, ọjọ igbeyawo ọhun ni wọn ti n foju sọna si tipẹ, gẹgẹ bi wọn ti ṣalaye fun ileeṣẹ iroyin AFP. Samiullah Zamani to je agbẹ, ẹni ọdun mẹtalelogun lati ẹkun Kabul, wi pe “lati ọdun mẹta sẹyin ni mo ti n duro de ọjọ oni, n ko si lee duro lati ri aya mi”. Awọn iyawo alarede naa atawọn ọkọ wọn ni ọkọ ti wọn fi okun tẹẹrẹ alawọ ewe ati ododo pupa ṣẹṣọ rẹ gbe lọkọọkan ejeeji kuro loriko igbeyawo naa.
Kíni Debbie ṣe gan an tí NNPC àtàwọn míì ṣe ń fi ẹ̀bùn ta á lọ́rẹ lórí ìtàkùn ayélujára X?,Ọna ti Eleduwa fi n ṣiṣẹ rẹ ko si ẹni to ye. Bayii ni ọrọ ṣe ri pẹlu ọmọbinrin kan, Debbie ti awọn eeyan lori itakun agbaye X ṣadeedee ta a lọrẹ pẹlu oriṣiiriiṣi ẹbun. Ohun to sẹlẹ ni pe Debbie sọrọ loju opo X rẹ pe ago marun-un idaji ku iseju mẹwaa loun maa ti n ji lati dana ounjẹ fun ọkọ oun. O ni oun bẹrẹ si ni ṣe bẹẹ lẹyin ti ọkọ rẹ sọ fun un pe ṣibi meji ni akẹgbẹ oun mu wa nibi iṣẹ ki awọn lẹ jọ jẹ ounjẹ to gbe wa. Ọrọ yii bẹrẹ si ni mi ori ayelujara X titi. Awọn kan n bu Debbie pe iwa agọ ni ki o maa ji dana fun ọkọ rẹ. Bakan naa ni awọn mii gbe osuba fun Debbie pe aya rere lọọdẹ ọkọ ni i ṣe. Eyi lo mu ki ileeṣẹ epo rọbi orilẹ ede Naijiria kede pe awọn fun Debbie ati ọkọ rẹ ni ẹbùn epo bentiroolu ₦200,000. Wọn ọrọ irin-ajo ifẹ oun ati ọkọ jẹ nkan iwuri fáwọn. Ileeṣẹ to n ṣe foonu, Infinix naa kede awọn fi foonu ti Infinix ṣẹṣẹ ṣe eyun nu Infinix Hot 40 da Debbie ati ọkọ lọla. Ẹlomiran tun fun wọn ni ẹrọ kọmputa ki ọkọ Debbie le maa fi ṣe iṣẹ imọ ẹrọ ti o ni o wu oun lati ṣe
Wo àwọn àwòrán mánigbàgbé nipa ìgbé ayé Gómìnà Rotimi Akeredolu tó jade láyé,Ni owurọ Ọjọru ni iroyin iku gomina ipinlẹ Ondo, Rotimi Akeredolu SAN, jade si igboro agbaye. Eyi ni awọn aworan nipa diẹ lara igbesi aye rẹ.
Èèmọ̀! Ọkọ ìyàwó ṣíná ìbọn bolẹ̀ lọ́jọ́ ìgbeyàwó rẹ̀, ìyàwó àti èèyàn mẹ́ta jáde láyé,Ọkọ iyawo kan ti ṣekupa eeyan mẹrin lọjọ igbeyawo rẹ lorileede Thailand. Iyawo rẹ ati awọn eeyan mẹta mii lo kagbako iku lọwọ ọkọ iyawo naa to ti fi igbakan ri jẹ ọmọ ogun ati akanda elere idaraya. Ni agbegbe ila oorun ariwa Thailand lọjọ Abamẹta ni wọn ṣeto igbeyawo Chaturong Suksuk, ẹni ọdun mọkandinlọgbọn ati Kanchana Pachunthuek ẹni ọdun mẹrinlelogoji. Gẹgẹ bi iroyin to tẹwa lọwọ, ṣadede lo kuro nibi eto igbeyawo naa to si pada de pẹlu ibọn to fi pa iyawo rẹ, mama iyawo rẹ ati ẹgbọn iyawo. Ẹni ọdun mejilelọgọta ni iya iyawo rẹ ṣe ti ẹgbọn iyawo rẹ si jẹ ẹni ọdun mejidinlogoji. Ọta ibọn ba awọn alejo meji kan ti wọn sare gbe lọ si ile iwosan. Ọkan ninu wọn pada dagbere faye. Awọn ọlọpaa sọ fun BBC Chaturong  pe ''o ti mọti yo nigba naa'' ṣugbọn awọn ko mọ idi to fi hu iru iwa yi. Wọn fi kun pe lọdun to kọja lo ra ibọn ati ọta naa lọna ẹtọ. Awọn ileeṣẹ iroyin Thailand jabọ pe aigboraẹni ye kan waye laarin tọkọ-taya lasiko apejẹ igbeyawo wọn. Bẹẹ niwọn tun sọ pe iyatọ to wa laarin ọjọ ori wọn naa tun jẹ nkan to n kan ọkọ iyawo naa lominu. Iyawo gba ọdun marun un lọwọ ọkọ. Amọ ileeṣẹ ọlọpaa sọ pe ahesọ ṣi ni gbogbo eyi jẹ ti wọn si lawọn ṣi n ṣe iwadii lati le wa ojutu si ọrọ naa ni ''kiakia'' Chaturong ati Kanchana ti jijọ gbe papọ fun ọdun mẹta ṣaaju ki wọn to ṣe igbeyawo gẹgẹ bi awọn ileeṣẹ iroyin ṣe wi. Lọdun to kọja ni Chaturong gbami ẹyẹ fadaka nibi idije omuwẹAesean Para Games ni Indonesia. A tun gbọ pe  orukọ rẹ wa ninu awọn ẹlere idaraya to n kopa nibi idije agbaye awọn akanda ti yoo waye ni Thailand loṣu to n bọ. Lasiko to wa lẹnu iṣẹ ibode ṣiṣọ pẹlu awọn ọmọ ileeṣẹ ologun Thailand lo padanu ẹsẹ ọtun rẹ Bo tilẹ jẹ wipe fifi ibọn pa ọpọ eeyan ko wọpọ ni Thailand, ko jẹ nkan tuntun pe ka ri awọn eeyan to da ibọn ni laaye ara wọn. Loṣu to kọja eeyan mẹta kan padanu ẹmi wọn nile itaja olowo nla kan ni Bangkok. Loṣu Kẹwaa to kọja bakan naa,ọlọpaa tẹlẹ ri kan fi ibọn ati ọbẹ ṣeku pa awọn ọmọde mẹtadinlogoji ni ile ẹkọ jẹleosinmi kan ni ila oorun ariwa Thailand.
Agbẹjọ́rò Akwa Ibom lu ìyàwó rẹ̀ lálùbami, ọlọ́pàá bẹ̀rẹ̀ ìwádìí,﻿Agbẹjọro kan ti tasẹ agẹrẹ ko si pampẹ awọn agbofinro lẹyìn ti fidio to ṣafihan bo ṣe lu iyawo rẹ lù sita. Ileeṣẹ ọlọpaa Akwa Ibom sọ pe awọn mu arakunrin yi lẹyin ti wọn fẹsun kan an pe o fiya jẹ iyawo rẹ. Ìṣẹlẹ yí waye nile wọn ladugbo Ewer Estate to wa ni Uyo olu ilu ipinlẹ Akwa Ibom. Fonran fidio ṣafihan bo ṣe n lu iyawo rẹ tori kọkọrọ ile t'awọn alabagbe to koju rẹ si sọ pe ko ṣẹṣẹ maa lu arabinrin naa nilu bara. Fidio yi to ti gbode ṣafihan bo ṣe n lu arabinrin naa ti ẹjẹ si  n jade lara rẹ titi ti awọn aladugbo fi gba lọwọ rẹ. Ninu atẹjade alukoro ọlọpaa SP Odiko MacDon sọ pe awọn ko ni faaye gba ki awọn eeyan si ẹtọ wọn lọ lo mu ki Kọmisana pàṣẹ ki wọn mu arakunrin yi ki awọn kan ma ba fi ọwọ ara wọn da seria fun. Kọmisana naa tun kilọ fawọn to n fiyajẹni lati jáwọ ninu iwa ibajẹ yi to si rọ awọn mọlẹbi lati fi tubi n nubi yanju ọrọ laarin arawọn. Ẹwẹ, ẹgbẹ awọn agbẹjọro NBA ẹka Uyo sọ pe awọn ti gbe igbimọ iwadii kalẹ lati tọ pinpin iṣẹlẹ yi to kan ọmọ ẹgbẹ wọn. Alaga ẹka Uyo Augustine Udoh sọ pe awọn ko faramọ iwa ifiyajẹni kankan bi iru eleyi to wa ninu fọnran fidio to gbode. Udoh sọ pe igbimọ iwadii yoo kesi ọkùnrin naa ati iyawo rẹ lati mọ ohun to sẹlẹ ṣaaju eyikeyi ijiya tàwọn yoo ba gbe kalẹ lati ọwọ igbimọ ẹgbẹ naa to wa nidi ibawi.
"""Boko Haram tó wà lẹ́wọ̀n jẹ́wọ́ pé àwọn ń lo àpò owó Wọ́dà láti gba owó táwọn yóò pìn-ín"",Minista to n ri si ọrọ abẹle lorilẹ-ede yii, Olubunmi Tunji Ojo, ti paṣẹ pe ki ọga agba to n ri si ọgba ẹwọn, Haliru Nababa, bẹrẹ iwadii lori awọn oṣiṣẹ ọgba ẹwọn kan tẹnu n kun pe wọn n gbabọde fawọn agbesunmọmi, ki wọn le fọwọ ofin mu wọn. Eyi waye latari ẹsun ti ọga ologun agba, Chris Musa, fi kan awọn oṣiṣẹ ọgba ẹwọn kan, paapaa julọ, awọn wọda, pe wọn n ṣajọpin owo pẹlu awọn agbebọn, agbesunmọmi, wọn si n ran wọn lọwọ lati ṣiṣẹ ibi wọn. Ọgagun Musa ṣalaye nile igbimọ Aṣoju lọjọ Iṣẹgun ọsẹ yii, pe awọn Boko Haram tọwọ ba lagbegbe Ariwa-Ila-Oorun, jẹwọ pe awọn maa n lo akanti awọn oṣiṣẹ ọgba ẹwọn kan lati gbowo lọwọ awọn eeyan. ‘’ Wọn maa n lo awọn wọda to n dari ọgba ẹwọn, ki i ṣe gbogbo wọn, ṣugbọn awọn kan wa ti wọn n ṣagbodegba fawọn agbesunmọmi. ‘’Awọn Boko Haram yẹn sọ fun wa pe awọn maa n ṣeto ikọlu pẹlu iranlọwọ tawọn n ri gba lati ọgba ẹwọn, wọn lawọn maa n pin owo fawọn to n ṣiṣẹ pọ pẹlu awọn nibẹ’’ Bẹẹ ni Ọgagun Chris Musa ṣalaye. Nigba to n fesi si ẹsun yii ninu atẹjade to fi sita l’ Ọjọbọ, Minista fun ọrọ abẹle, Olubunmi Tunji-Ojo, sọ pe iwadii gbọdọ bẹrẹ lati mọ awọn oṣiṣẹ ọgba ẹwọn to n gbabọde, o ni ẹnikẹni tọwọ ba tẹ yoo jiya to tọ labẹ ofin. O ni asiko ileri lai mu un ṣẹ ti kọja, ireti ọtun ti iṣakoso Aarẹ Tinubu gbe dani yii yoo so eso rere pẹlu ohun to n ṣe. Bẹẹ lo ni kawọn araalu fọkan balẹ lori atunṣe ọgba ẹwọn, nitori ijọba yoo tun un ṣe laipẹ ti yoo si wa ni ibamu pẹlu tawọn ilẹ okeere, nibi ti wọn ti n tun wọn rọ si rere. Olori awọn osisẹ alaabo lorileede Naijiria ti figbe ta pe ori awọn nikan kọ lo yẹ ki araalu di ẹbi aabo to mẹhẹ le. Ọgagun Chris Musa ti wa sọ pe ẹka idajọ, ileeṣẹ ọgba ẹwọn ati orileede ilẹ okere kan lo lẹbi bi awọn agbofinro ko ṣe ribi koju awọn ipenija aabo to n koju Naijiria. O fidi ọrọ yi mulẹ lasiko ti o lewaju awọn ọga ileeṣẹ ologun Naijiria ati ọga ileeṣẹ ọlọpaa, Kayode Egbetokun, lati lọ jabọ bi eto aabo ṣe ri niwaju ile aṣoju ṣofin Naijiria. Yiyọju ọga ileeṣẹ aabo ati awọn agbofinro mii yi n waye lẹyin ti ile aṣofin ti da awọn ọmọ iṣẹ wọn ti wọn kọkọ ran wa lỌjọbọ pada wi pe awọn to jẹ ọga lawọn fẹ foju kan. Ọgagun Musa to tọrọ aforijin idi ti wọn ko fi ribi yọju ṣaaju tẹlẹ sọ pe awọn ko mọọmọ kọ lati yọju sile. O ni awọn to wa nidi aabo ti ri pe ko si na abayọ onikiakia kankan to le wa ojutu si aabbo to mẹhẹ bi kii ṣe pe ki iṣejoba to munadoko wa nilẹ. O ni ''gbogbo ibi ti iṣejọba ba ti gunrege, o di dandan ki eeto aabo naa gbamuṣe.'' O ni idi ti awọn ologun fi ribi pese aabo to peye ni iwọ oorun ariwa Naijiria ni pe apẹrẹ iṣejọba daada wa nibẹ. O wa fikun pe ipese aabo to peye kii ṣe ojuṣe awọn agbofinro nikan, bi ko ṣe ti gbogbo araalu. Ninu atotonu rẹ niwaju ile o sọ pe aabo ẹmi nikan kọ lo yẹ ki orileede mojuto. O ni aabo ilera, ounjẹ ẹkọ ati tawujọ naa ṣe pataki. O di ẹbi ailese pese aabo to peye lori ẹka idajọ. Musa sọ pe ''Mo ti pẹ ni ila oorun ariwa mo si ti ri bi wọn ṣe mu awọn ọmọ ikọ Boko Haram nibẹ.'' O ni awọn ti fi wọn sahamọ fun bi ọdun marun un si mẹfa ṣugbọn ẹka idajọ ko gbe igbesẹ ki wọn baa le kawọ pẹyin rojọ. ''Ologun la wa. A kan le mu wọn ni ṣugbọn a ko le dajọ le wọn lori'' O tẹsiwaju pe nigba mii tawọn ba ṣe wahala lati mu awọn ọmọ ikọ agbesunmọmi yi tan tawọn si fawọn le awọn to kan lọwọ, ko ni pẹ ti wọn yoo fi gba beeli wọn, ti wọn yoo si tu wọn silẹ pada. ''Bayii o ti fi ẹmi ara rẹ sinu ewu tori awọn wọn yi yoo pada lọ sọ fun awọn iyoku rẹ pe iwọ lo mu oun. Ni  bayii ẹmi iwọ ati mọlẹbi rẹ ti wa ni inu ewu'' Musa ṣalaye pe iru nkan bayii naa n waye lagbegbe Guusu Naijiria. ''Ọpọ awọn ọkọ oju omi fayawọ ta baa mu, wọn yoo pada lọ yi orukọ tabi ki wọn si yi ọda ara rẹ pada. Kete to ba ri ọkọ naa mu, to si fa le awọn alaṣẹ lọwọ, nibẹ naa ni wọn yoo ti tu wọn silẹ pe ki wọn maa lọ. A gbọdọ ni ile ẹjọ ọtọ ti yoo ma mojuto iru nkan bayii'' Nipa bi awọn ọlọgba ẹwọn ṣe lẹbi, o ni ''Bi a ba ti mu awọn ikọ Boko Haram, ta a si n gba ọrọ kalẹ lẹnu wọn, wọn a maa tu aṣiri bi awọn ṣe maa n pete ikọlu mii lati inu ọgba ẹwọn.'' O fẹsun kan awọn oṣiṣẹ ọgba ẹwọn pe wọn a lẹdi apo pọ pẹlu awọn Boko Haram. ''A ko sọ pe gbogbo wọn lo ti gbabọde ṣugbọn wọn a maa fi akoto owo wọn gba owo ti wọn yoo fi ṣeto ikọlu mii. Ẹnikẹni ti wọn ba fi akanti rẹ gba owo, wọn o jijọ pin owo naa deede ni.Awọn ipenija taa n koju ree'' Lakotan ọgagun ileeṣẹ aabo Naijiria yi sọ pe ni Guusu iwọ oorun Naijiria, Simon Ekpa ọkan lara awọn olori ikọ agbesunmọmi IPOB n sa sabẹ aabo orileede Finland. O ni lati ibẹ lo ti n foro ẹmi awọn eeyan to wa lagbegbe yi ni Naijiria. ''Orileede Finland n gba ni iyanju lati maa se gbogbo nkan to n ṣe.Ọrọ ati iṣesi rẹ n dakun nkan to n ṣẹlẹ ni Naijiria.Ko yẹ ka faaye gba iru nkan bayii'' Gẹgẹ bi ọna abayọ, o ni ki awọn ẹka ileeṣẹ to n mojuto ọrọ ilẹ okere da si yla nipa ki wọn pe aṣojuorileede naa ni Naijiria lati wa ṣalaye idi ti wọn fi n da aabo bo Ekpa. ''Akoba nla lo n ṣe fun wa tori nipa ọrọ ẹnu rẹ, ọpọ eeyan lo ti padanu ẹmi wọn''"
Àwọn ohun tí ò lè ṣe rèé láti fi ṣọ́ ìdílé rẹ lọ́wọ́ àwọn ajínigbé,Iṣọwọ jiiyan gbe lorileede Naijiria lẹnu ọjọ mẹta yi jẹ ohun to n kọ ọpọ lominu. Jakejado Naijiria ni ọrọ aabo to mẹhẹ ti n fa ifoya ohun aifọkanblẹ. Iye awọn to ti ko si ọwọ awọn ajinigbe yi ti kọja afẹnusọ lati nkan bi ọdun meloo kan sẹyin. Wọn si ti ri ijinigbe yi gẹgẹ bi ọna ati ri owo kiakia. Apa ariwa Naijiria ni iṣẹlẹ yi ti gbogo si amọ bayii o ti ran kaakiri to fi de awọn ipinlẹ iwọ oorun guusu Naijiria. Eyi si ti mu ki ọpọ maa sọ ara wọn ni lilọ tabi bibọ ṣugbọn awọn alaburu to kuku n sọ ni yi a maa ribi ji awọn eeyan gbe tohun ti igbiyanju aabo. Laipẹ yi ni awọn alaburu yi ji awọn akẹkọọ gbe ni ipinlẹ Ekiti ti wọn si tun ṣeku pa awọn oriade kan nipinlẹ naa. Ekiti nikan kọ, a tun gbọ pe wọn pa Kabiyesi ilu Koro Ekiti ni Kwara ti wọn si ji  Olori Kabiyesi ati eeyan kan gbe. Ko si igba ti awọn ajinigbe yi ba ṣoro ti wọn kii beere obitibiti owo idoola lọwọ awọn mọlẹbi ẹni ti wọn gbe. Aarẹ orileede Naijiria Bola Ahmed Tinubu na dasi awọn iṣẹlẹ ijinigbe to gbode to si ni ki awọn oṣiṣẹ aabo tẹpa mọṣẹ lati ri pe wọn pese aabo to peye fun araalu. Ibi ti aarẹ ti n sọ eleyi ni a tun ti gbọ iroyin pe awọn ajinigbe ji iyawo kan ati awọn eeyan mẹrindinlọgọta to n sin lọ sile ọkọ nipinlẹ Katsina. Awọn alaburu yi ṣefidio sita ti wọn si ni kawọn mọlẹbi san ọgọrun miliọnu Naira bi bẹẹ kọ awọn yo fi iyawo naa lọkọ mii. Ọrọ naa ko yi ti niyanju titi di akoko taa n ṣe akojọpọ iroyin yi. Ibeere to gba ẹnu ọpọ ọmọ Naijiria bayii wa ni pe ki la le ṣe lati daabo bo ara wa ju ti tẹlẹ lọ? Idahun rẹ la mu t yin wa ninu apilẹkọ yi. Awọn amọran taa mu tọ yin wa la ri lọdọ ileeṣẹ ọlọpaa ati awọn onimọ nipa eto aabo. Awọn amọran taa mu tọ yin wa yi wa lati ọdọ awọn ileeṣẹ ọlọpaa Naijiria. Bi a ba le ṣe amulo wọn, yoo ṣe anfaani lati tubọ sọ  awa ti idile wa lọwọ awọn ajinigbe. A pin wọn si awọn nkan ti ako gbọdọ ṣe ti wọn mu wa fun wa gẹgẹ bi ọna idaabo ati eleyi taa le ṣe. Awọn eleyi ti wọn ni ka yago fun ree: Akọkọ. Ma ṣe lo ami idanimọ si ara ọkọ rẹ eleyi ti yoo satọna ibi to ti n ṣiṣẹ ni paapa to ba jẹ pe wọn tio n san owo daada Aba Keji . Bo ba jade lọ si ode inawo, ma jẹ ki olorin ki o debi pe wa ma wa na owo falafala loju agbo.Bi o ba lowo lati fun alagbe, fi sinu apo iwe. Ko si ẹni ti yoo mọ iye owo to fi sibẹ. Aba Kẹta. : Bo ba lọ sidi ẹrọ ATM lati gba owo. Yago fun gbigba owo pupọ.Ranti pe awọn kan le tati ibẹ ro pe owo pọ lọwọ rẹ ti wn yoo si tọ pinpin rẹ pada de ile. Ẹlẹẹkẹẹrin: Boo ba ti gba alaati owo lori foonu rẹ,ni paapa to ba jẹ owo to pọ, ri wi pe o pa atẹjiṣẹ yi rẹ. O kuku mọ iye owo to wa ninu akanti rẹ. Bi awọn alaburu ba gba ọ mu, nkan ti wọn maa n kọkọ sare wo ree. Ti wọn ba ti ri wi pe o gba owo to pọ, ọrọ bu ṣe nuu ni. Ẹlẹẹkaarun: Ma ṣe maa sare idaraya ni iwọ nikan ni paapa ti ojumọ ko ba tii mọ tabi ti ilẹ ba ti ṣu. Ọpọ eeyan ni wọn ti foju si lara ti wọn si jigbe salọ sinu ọkọ ni iru akoko yii. Amọran Kẹfa: Ma ṣe fikaadi idanimọ ibiṣẹ rẹ kọrun kaakiri to ba ti kuro ni ibiṣẹ.Ko si ami ẹyẹ kankan ti wọn yoo fun ọ to ba jẹ ki gbogbo eeyan mọ ibi to ti n ṣiṣẹ. Amọran Keje:  Nibi ipade ẹgbẹ tabi ti aladugbo, yago fun pe ko maa kede owo nla gẹgẹ bi owo to da laarin ẹgbẹ.Pẹlẹ pẹlẹ dọwọ rẹ.
Ọwọ́ ọlọ́pàá ti tẹ afurasí mẹ́jọ lórí jíjí àwọn akẹ́kọ̀ọ́ àti ọbalayé gbé ní Ekiti,Ileeṣẹ ọlọpaa ni ipinlẹ Ekiti ni awọn ti mu afurasi mẹjọ lori bi awọn amokunṣeka ẹda kan ṣe ṣekupa ọbalaye meji ni ipinlẹ naa ati bi awọn ajinigbe ṣe ji awọn akẹkọọ ile ẹkọ alakọbẹrẹ kan ni ipinlẹ naa laipẹ yii. Lẹnu ọjọ mẹta yii, ọwọja ikọlu awọn ajinigbe atawọn amokunṣika ẹda ni ipinlẹ Ekiti ti di eyi to n kọ ọpọlọpọ lominu. Ni ọjọ kọkadinlọgbọn, awọn agbebọn kan gbẹmi lẹnu ọbalaye meji kan ni ipinlẹ naa – Onimojo ilu Imojo, ba Ọlatunde Oluṣọla ati Ẹlẹsun ti Ẹsun Ekiti, Ọba Babatunde Ogunṣakin. Bakan naa ni awọn ajinigbe tun kọlu ọkọ bọọsi to n ko awọn akẹkọọ ile ẹkọ kan ti wọn si ko akẹkọọ marun un, olukọ mẹta ati dẹrẹba to wa ọkọ naa. Ninu ọrọ to sọ lọjọ Aiku, ileeṣẹ ọlọpaa ni ipinlẹ Ekiti ni ọwọ tẹ awọn afurasi naa lasiko ti agbajọpọ awọn oṣiṣẹ agbofinro kanlu awọn igbo Emure Ekiti, igbo Isẹ/Ọgbẹsẹ siEmure Ile ni ipinlẹ Ondo. Alukoro ileeṣẹ ọlọpaa ni ipinlẹ Ekiti, Sunday Abutu ṣalaye pe Awọn ọlọpaa, ati ikọ amọtẹkun lati ipinlẹ Ekiti ati Ondo, fijilante, ọlọdẹ awọn ọmọ ẹgbẹ agbẹkọya ni wọn lọwọ ninu mimu awọn afurasi naa. Awọn afurasi ti ọwọ tẹ naa ni Yaya Sumaila, Idrisu Abubakar, Hassan Abudullahi, Abudullahi Abudullahi, Haruna Abubakar, Usman Abudullahi, Haruna Sule ati Babusa Alhaji Lede ti ọwọ ba ninu igbo kijikiji Ayedun/Ayebọde Ekiti ni agbegbe ikọle. Gomina Biọdun Oyebanji ti ipinlẹ Ekiti ti dupẹ lọwọ Aarẹ orileede Naijiria, Bọla Ahmẹd Tinubu, awọn oṣiṣẹ eleto aabo patapata ati gbogbo ọmọ Ekiti lori itusilẹ awọn akẹkọọ ti wọn wa lahamọ awọn ajinigbe. Oyebanji lo sọrọ idupẹ yii ninu atẹjade ti akọwe iroyin rẹ, Ọlayinka Oyebọde fi lede laarọ ọjọ Aiku, ọjọ kẹrin, oṣu keji, ọdun 2024. Atẹjade yi tẹ awọn akọroyin lọwọ laipẹ si igba ti awọn akẹkọọ ọhun gba itusilẹ. Laipẹ yii ni awọn ajinigbe da awọn akẹkọọ ileẹkọ alakọbẹrẹ ti Apostolic Faith to wa niluu Emure Ekiti lọna, ti wọn si ji wọn gbe pẹlu awakọ bọọsi ati awọn olukọ wọn. Gomina nigba to n ba awọn akẹkọọ ati awọn obi wọn yọ,  sọ pe asiko ti to lati tubọ gbajumọ ọrọ eto aabo nipinlẹ naa. Oyebanji  sọ pe awọn ajinigbe yii  pa awakọ bọọsi to ko awọn ọmọ yii lasiko ijinigbe naa si ahamọ wọn. Bakan naa lo paṣẹ pe ki Kọmiṣana feto ilera nipinlẹ Ekiti, Dokita Oyebanji Filani  ko awọn akẹkọ naa lọ si ile iwosan olukọni to wa niluu Ado-Ekiti fun itọju to peye Fonran fidio to wa niṣalẹ yi lo ṣafihan awọn akẹkọọ to moribọ lọwọ ajinigbe. Gomina ṣalaye pe awọn ko ni sinmi lati ṣawari awọn aṣekupani to gbẹmi awọn oriade meji ni ipinlẹ naa. O rọ awọn araalu lati ma sun gbagbera ni paapa ki wọn si yara ta awọn agbofinro lolobo ti wọn ba kẹfin awọn to n rin kurekurẹ layika wọn. Iroyin to n tẹwa lọwọ bayii sọ pe awọn ọmọ ileẹkọ the Apostolic Faith Apostolic Montessori School Emure Ekiti ti won jigbe ti gba itusilẹ. Awọn ọmọ ileẹkọ naa moribọ kuro ni akata awọn ajinigbe ni deede ago meji oru ọjọ isinmi Aiku. Ọkan lara awọn molebi ọmọ ti wọn jigbe ati osise ọgba ile iwe naa fidi rẹ mulẹ fun akoroyin wa. Awọn ti wọn jigbe yii, akẹkọọ marun un, olukọ obinrin meji ati awakọ ni wọn ko si ọwọ awọn ajinigbe nigba ti wọn n dari ile ẹkọ pada nirọlẹ ọjọ Aje to kọja. BBC ti ri fọnran fidio to ṣafihan awọn to gba itusilẹ yi eleyi ti ọkan lara awọn oṣiṣẹ ile ẹkọ naa fi sọwọ si akọroyin wa. Ninu fọnran yi, awọn akẹkọọ naa ati olukọ wọn bu taki pẹlu eruku. Awọn kan dori kodo ṣugbọn ko si ẹni to  jọ pe o ni apa kankan lara ninu wọn. Iroyinti ṣaaju tan kalẹ lori ayelujara lale ọjọ Ẹti pe awọn ajinigbe ti tu  awọn ọmọ ile ẹkọ naa silẹ leyin ọjọ mẹrin ni akata wọn. Nigba ti BBC Yoruba kan si ọkan lara awọn osise ile ẹkọ naa, oṣiṣẹ ọhun ti ko fẹ ki a da orukọ oun fidi rẹ mulẹ pe irọ tojina si otọ ni iroyin naa. Amọ bayii awọn oṣiṣẹ ile ẹkọ naa ti fidi rẹ mulẹ pe awọn akẹkọọ yi ti gba itusilẹ. Ileeṣẹ ọlọpaa ipinlẹ Ekiti bakan naa fidi ọrọ yi mulẹ. Alex Abutu to jẹ alukoro ọlọpaa sọ pe gbogbo awọn to wa ni akata ajinigbe lo ti gba itusilẹ bayii. Amọ o sọ pe dirẹba ọkọ naa ko dari pada laaye. O ni awọn fura si pe awọn ajinigbe naa lo ṣeku pa. Abutu ko sọrọ boya wn koju awọn ajinigbe naa ni ki wọn to tu awọn akẹkọọ yi silẹ tabi wọn san owo idoola ẹmi. Ọrọ ijinigbe lẹnu lọọlọ yi ti wa fẹ peleke lorileede Naijiria. Bi awọn alaburu yi ṣe n ji awọn akẹkọọ, bẹẹ naa ni wọn tun ji awọn oriade gbe. Laarin ọṣẹ to kọja yi, awọn ajinigbe ṣeku pa Kabiyesi kan ni ipinlẹ Kwara ti wọn si tun ji olori rẹ ati eeyan kan gbe salọ. Eleyi n waye ni ko pẹ sigba ti awọn ajinigbe mii soro ni ipinlẹ Ekiti nipa pipa awọn oriade meji ni aafin wọn ti wọn si na papa bora. Jakejado Naijiria ni irufẹ iṣẹlẹ yi ti n waye pẹlu awọn ipenija aabo mii eleyi to mu ki awọn onwoye maa ke gbajare si ijọba lati wa wọrọkọ fi ṣada lori iṣẹlẹ yii.
Ẹ fi ìdájọ́ ikú lélẹ̀ fún àwọn ajínigbé - Wòlíì Ayodele rọ Ìjọba àpapọ̀,Alaṣẹ ati oludasilẹ ijọ INRI Evangelical Spiritual Church, Wolii Elijah Babatunde Ayọdele ti rọ Aarẹ Bọla Tinubu lati fi idajọ iku lelẹ fun gbogbo awọn tọwọ ba tẹ lori iwa ijinigbe lorileede Naijiria. Loni, ọjọ Aiku, Sannde ni Wolii Ayọdele sọrọ naa jade ninu atẹjade ti akọwe iroyin rẹ, Ọgbẹni Oluwatosin Ọṣhọ gbe jade. Wolii Ayọdele ni bi Aarẹ Tinubu ba kọ lati tete gbe igbesẹ akikanju lori idajọ to tọ sawọn ajinigbe, a jẹ pe ki ileeṣẹ aarẹ atawọn alẹnulọrọ nijọba maa gbaradi lati gbalejo awọn ajinigbe Ninu atẹjade naa, Ayọdele tun sọ pe bi ijọba ba fẹẹ mu opin ba iwa ijinigbe to n ṣẹlẹ lojoojumọ, niṣe lo yẹ ki idajọ iku maa ba awọn ti ọwọ ba tẹ loju ẹsẹ ni. O ni awọn ajinigbe, agbebọn ni lati maa gba idajọ oju ẹsẹ bi ijọba ba fẹ ki adinku ba iwa ọdaran lorileede yii. “Bi ijọba ba fẹẹ ki opin de ba iwa ijinigbe ati aisi eto aabo ni tootọ, idajọ iku lo yẹ ko tọ si awọn ajinigbe ati agbebọn lorileede yii. “O yẹ ki wọn maa pa awọn ti wọn ba ba nidi iwa buruku yii ni. Wọn nilo idajọ oju ẹsẹ bi a ba fẹ ko dinku. “Bi ijọba ba ṣi n fi ọwọ ra wọn lori, eto aabo yoo tubọ maa mẹhẹ siwaju sii ni, mo si ni rii wi pe wọn ti fẹ maa ji awọn alẹnulọrọ ninu ijọba gbe bayii. “Ko si eto aabo fun ileeṣẹ aarẹ mọ. Mo n rii wi pe awọn ajinigbe fẹẹ ya bo ileeṣẹ aarẹ lati ṣiṣẹ buruku wọn. “Eto to mẹhẹ yoo tubọ maa buru sii lojoojumọ ni, ayafi bi ijọba ba gbe idajọ iku kalẹ fun iwa yii, ohun to si le jẹ dopin niyẹn.”
Ṣé lóòtọ́ ní ìjínígbé, ìpàníyàn, ètò ààbò tó dẹnukọlẹ̀ tí rọlẹ̀ síi ní Naijiria?,Olubadamọran pataki si aarẹ orilẹede Naijiria lori eto aabo, Mallam Nuhu Ribadu ti fi da awọn ọmọ Naijiria loju pe awọn ohun to fa a ti eto aabo fi dẹnukọlẹ ti n rọlẹ si ni Naijiria. O ni adinku ba eto aabo lati bi ọṣẹ meji ti wọn ti yan awọn adari ileeṣẹ ikọ ọmọogun ati awọn eleto aabo tuntun. Ribadu lo fi eyi lede lasiko ti awọn adari ẹka eto aabo ṣe abẹwo si aarẹ Tinubu ni ile aarẹ ni Abuja. O ni awọn onimọ nipa eto aabo ni wọn fi idi ọrọ yii mulẹ. Ribadu ni awọn ṣe abẹwo si aarẹ lati dupẹ lọwọ rẹ fun igbagbọ to ni ninu awọn, to si fun wọn ni aaye lati ṣiṣẹ ni ijọba rẹ. O ni inu awọn dun lati sa ipa wọn fun itẹsiwaju orilẹede Naijiria, ti eto aabo yoo si gbọọrọ si. Awọn ikọlu, ijinigbe to ti waye laarin ọṣẹ kan fihan pe ijinigbe, ipaniyan ati ikọlu laarin awọn darandaran ati agbẹ ṣi n waye ni Naijiria. Laipẹ yii ni ileeṣẹ ọlọpaa kede pe awọn ajinigbe yabo ile ijọsin kan ni ipinlẹ Ogun ti wọn si pa pasitọ ijọ Redeem kan lẹyin ti wọn ko ọgọọrọ awọn ọmọ ijọ lọ. Ileeṣẹ ọlọpaa ni awọn figillante ti doola ẹmi awọn ọmọ ijọ kọọkan, amọ wọn ṣi n wa awọn miran ti wọn wa ni panpẹ awọn ajinigbe naa. O kere tan eniyan ẹgbẹrun lọna mẹta ni ko ni ile lori nipinlẹ Taraba lẹyin ti ikọlu tun waye ni agbegbe naa ni Ọjọ Satide, ti o kere tan eniyan mẹta tun gbẹmi mi. Saaju opin oṣẹ naa, ni awọn eniyan ti gbẹmi mi ni agbegbe naa lasiko ti eto aabo dẹnukọlẹ nibẹ. Nibayii, ijọba ti kede ilu o fararọ ati ki onile-gbele fun wakati mẹrinlelogun ni agbegbe ilu Karim ati agbegbe rẹ lati Ọjọ Keji, Osu Keje, ọdun 2023. Ikọ Boko Haram to n gbẹmi awọn eniyan naa ko dẹkun ipaniyan wọn ni ariwa orilẹede Naijiria.
Imaamu agba ni Uso,ni ijọba ibilẹ Ọwọ,nipinlẹ Ondo sọ ohun ti oju rẹ ri lọwọ awọn ajinigbe,Imaamu agba ni ilu Uso ni ijọba ibilẹ Ọwọ ni ipinlẹ Ondo, Alhaji Ali Ibrahim Bodunde ni oun wa ninu oko ni awọn ajinigbe naa mu oun. Imaamu ọhun lo sọ bi iṣẹlẹ naa ṣe waye lasiko to n ba BBC Yoruba sọrọ. O ni awọn ajinigbe naa sọ wi pe ọwọ ni awọn n fẹ ni awọn ṣe se ikọlu si imaamu naa. ''Mo gbagbọ pe inu igbo to wa ni ibi oko wa ni agbegbe Uso ni wọn wa ti wọn si n gbe.'' ''Wọn sọ fun mi iye ọmọ ti mo ni, iye iyawo ti mo ni to fi mọ iye ọkọ ti mo ni.'' ''irin wakati mẹfa larin ninu igbo ki ilẹ to su ba wa ti wọn si fi okun de mi ni ọwọ ati ẹṣẹ mi mọlẹ.'' O ni fun wakati mejila ni oun fi wa ninu igbo naa ninu ilara lai si iranwọ kankan. Amọ o ni awọn ajinigbe ti wọn fi lede pe owo ni wọn n wa naa jọ Fulani, ti wọn si gba miliọnu meji ni ọwọ wọn. Imaamu agba naa wa rọ ijọba lati ba wọn dasi eto aabo to dẹnubolẹ ni agbegbe naa. Ninu ọrọ ti wọn, ileeṣẹ ọlọpaa fidi rẹ mulẹ pe wọn ti fi panpẹ mu awọn ajinigbe naa, ti iwadii si tẹsiwaju.
Pastor Omotoso Oluwatobi, CAC Iwo: Lẹ́yìn ìsọjí '21 days' tí a ṣe ni wọ́n jí wa gbé,Ajinigbe fun wa ni ẹgbkrun kan náírá àti 'touch light'ki a fi maa rin lọ lẹ́yìn ti wọngba owo itusilẹ lọwọ ẹbi wa- Oluwatobi Omotoso Wọ́n yìnbọn pa Ọlọ́dé àti Bàbá kan kí wọn to pada tu wa sile BBC wa pasitọ ijọ CAC , Oke Isegun ni ilu Iwo Isin ni ipinle ?Kwara ti awọn ajinigbe ji ti won si pada tu silẹ kan. Pasito Oluwatobi omotoso salaye bi o se pari isọji tan ti o si n lọ sile ki wọn to kọluu loju ọna ti wọn si jii gbe. Pasitọ naa sọ ohun ti oju oun ati Maneja ile epo LAOP-Dam Global ati ọlọde ti wọn jọ jigbe ri ki wọn to pa ọlọde ati baba agba kan to tan ina ninu ile rẹ. O ni pe ọgbọn milionu ni wọn kọkọ sọ pe ki ẹbi awọn lọ wa ki Olodumare to ko si wọn ninu ti wọn fi pada gba milionu marunn. Oga ọlọpaa Okasanmi Ajayi to jẹ alukoro ileeṣẹ ọl\'opa ni Kwara naa só si ọrọ pe ọlọpaa sọ pe ko si epo ati ohun ija nigba ti wọn pe wọn lori iṣẹlẹ naa. Bakan naa ni Oba Tunde Olutade to jẹ Oniwo ti ilu Iwo Isin naa ṣalaye ohun tuntun ti ilu n ṣe fun awọn eleto aabo lati fopin si iru iṣẹlẹ bẹẹ ti ko waye ri.
Èèyàn 61 míì tún kò sọ́wọ́ àwọn ajínigbé ní Kaduna,Kaka ki ewe agbọn ọrọ ajinigbe yi dẹ, niṣe lo n ẹ si lorileede Naijiria. Eyi taa tun ri gbọ bayii ni pe awọn ajinigbe ti ko awọn eeyan mọkanlelọgọta si akata wọn ni ijọba ipinlẹ Kajuru ni Kaduna. Awọn agbebọn yi yabo ilu Buda lalẹ ọjọ Aje ti wọn si ṣina bolẹ gẹgẹ bi awọn olugbe kan ṣalaye fun BBC. Amọ awọn alaṣẹ ipinlẹ naa tabi awọn ọlọpaa  ko yi ti fi ọrọ kankan sita lori iṣẹlẹ yi. Awọn ara abule naa sọ pe ni nkan bi ago mọkanla aabọ alẹ lawọn agbebọn yi ja wọ ilu ti wọn si bẹrẹ si ni yinbọn. ''Ko si ẹni to le sọ pato iye awọn agbebọn to wa ko awọn ọkunrin obinrin to jẹ mọkanlelọgọta ti wọn ji gbe'' Bẹẹ ni olugbe agbegbe naa kan ṣe ṣalaye fun BBC. O ni awọn ri wi pe obinrin mejilelọgbọn ati ọkunrin mọkandinlọgbọn lo wa lọwọ awọn ajinigbe yi. Koda o ṣalaye pe obinrin kan ti ko ti ju ọjọ mẹrin to bimọ naa wa lara awọn ti wọn ji gbe. ''Wọn gbe iya lọ ti wọn si fi ọmọ rẹ kalẹ'' O sọ pe awọn agbebọn naa gbero lati ko awọn eeyan to ju bẹẹ lọ amọ ọpẹlọpẹ awọn agbofinro iye eeyan naa ko ba ju bẹẹ lọ. ''Awọn agbebọn naa n ko awọn eeyan lọwọ lawọn agbofinro ni Kajuru bẹrẹ si ni koju wọn pẹlu ibọn.'' Ti kii ba ṣe ọpẹlọpẹ awọn ọmọ ogun, a ko ba le ma mọ iye awọn eeyan ti wọn ba ko. O ni aitete ri awọn pe lori ago ko sẹyin idẹnukọlẹ opo ikansiraẹniti ko se daada. Ikọlu Kajuru yi n waye lẹyin ọsẹ kan ti awọn agbebọn yabo ilu Kuriga ni ijọba ibilẹ Chikun nibi ti wọn ti ji akẹkọọ 287. Kaduna wa lara awọn ipinlẹ to n koju iṣẹlẹ ijinigbepawo lati ọwọ awọn agbebọn. O tako ofin Naijiria ki awọn eeyan maa san owo itusilẹ fawọn ajinigbe. Ati ijọba ati awọn agbofinro lo jijọ fẹnuko pe sisan owo yi yoo tubọ jẹ ki ijinigbe pe leke si. Ara meriri mo ri ori ologbo lori atẹ́ ni iroyin eleyi jẹ. Awọn ajinigbe to gbe awọn eeyan nipinlẹ Kaduna ti sọ pe triliọnu lọna ogoji Naira lawọn fẹ gba lowo idoola ẹmi, ki wọn to tu awọn eeyan to wa ni akata wọn silẹ. John Yusuf, to jẹ Seriki abule Gonin Gora lo ṣalaye ọrọ yi Lọjọ Aje fun awọn ileeṣẹ iroyin Naijiria kan. Ni idahun si ibeere wi pe se o ti gburo awọn eeyan rẹ ti wọn jigbe, John Yusuf sọ pe awọn ajinigbe yi pe lootọ amọ nkan ti wọn beere kọja afẹsnusọ. Yusuf sọ pe lati igba toun ti gbọnju oun fẹẹ le sọ pe oun ko gbọ iye owo ti awọn ajinigbe yi darukọ tii ṣe ogoji triliọnu Naira. Yatọ si eleyi, o ni awọn ajinigbe naa tun sọ pe awọn fẹ gba ọkọ Hilux mọkanla ati alupupu tuntun aadọjọ. ''Nibo la ti fẹ ri iru owo yi?Koda bi a ba ta gbogbo abule wa a ko le ri ogoji triliọnu Naira.Koda bi Naijiria ti se loun jẹ orileede wọn ko ti gbe aba iṣuna ogoji triliọnu Naira kalẹ ri'' John Yusuf ke gbajare si awọn alaṣẹ to si ni  ẹmeeji ọtọọtọ  lawọn ajinigbe yi yawọ abule awọn laarin ọsẹ. Gẹgẹ bo ṣe ṣalaye o ni ''eeyan mẹta ni wọn jigbe ni ikọlu akọkọ. ni igba keji eeyan mẹtala ni wn pada wa gbe ti apapọ eeyan ti wọn jigbe si jẹ mẹrindinlogun.'' O ni igbo kiji to yi awọn ka ni ijọba ibilẹ Birnin Gwari jẹ nkan to mu kawọn wa ninu ewu. O fikun pe o to asiko to yẹ ki wọn ṣe agbekalẹ ibudo awọn ọmọ ogun lati le dẹkun awọn alaburu yi. ''Ẹbẹ laa n b ijọba ki wọn ṣaanu wa.Lati abule wa titi de Birnin Gwariigbo lo kun iwọn kilomita aadọjọ to yi wa ka.'' Bẹẹ naa lo sọ pe igbo yi kanna lo wa laarin awọn ni Gonin Gora titi to fi de ipinlẹ Niger. Lọjọru ọjọ Kejidinlọgbọn oṣu Keji ọdun 2024 ni awọn ajinigbe yabo Anguwan Auta ni Gonin Gora ti wọn si pa eeyan meji ti wọn si ji eeyan mẹta gbe. Ọjọ mẹrin lẹyin iṣẹlẹ yi ni awọn alaburu yi pada si abule naa ti wọn si ji eeyan mẹtala mii. Aimọye awọn ọdọ abule yi lo di oju ọna marose Kaduna si Abuja to gba Gonin Gora kọja. Wọn lawọn ṣe bẹ lati fi ẹhonu han si ijọba lori bi aabo ṣe mẹhẹ. Yatọ si iṣẹlẹ yi, laipẹ yi ni awọn ajinigbe tun ṣoro ni Kaduna ti wọn si ji eeyan aadọjọ gbe. Pupọ wọn lo jẹ akẹkọọ ti a si gb pe ṣasa ni idile ti ko ni ọmọ ninu awọn ti alaburu yi jigbe. Awọn ọdẹ ibilẹ ati awọn ikọ ologun ti n gbiyanju lati wa awọn eeyan to wa ni akata ajinigbe yi.
Ẹ ṣàwárí àwọn akẹ́kọ̀ọ́ àtàwọn olùkọ́ tí wọ́n jí gbé ní Ekiti kíákíá - Tinubu sáwọn ẹ̀ṣọ́ ààbò,Ààrẹ Nàìjíríà, Bola Ahmed Tinubu ti bu ẹnu àtẹ́ lu bí àwọn ajínigbé ṣe jí àwọ akẹ́kọ̀ọ́ àtàwọn olùkọ́ ilé ẹ̀kọ́ kan gbé ní ìpínlẹ̀ Ekiti lọ́jọ́ Ajé. Àtẹ̀jáde kan tí agbẹnusọ ààrẹ, Ajuri Ngalele fi síta lọ́jọ́ Ìṣẹ́gun ní Tinubu dárí àwọn ẹ̀ṣọ́ ààbò láti ṣàwárí àwọn akẹ́kọ̀ọ́ àtàwọn olùkọ́ náà ní kíákíá. Tinubu pàṣẹ pé kí àwọn ẹ̀ṣọ́ ààbò ri dájú pé wọ́n ṣàwàrí àwọn ènìyàn náà láàyè, kí wọ́n sì nawọ́ gán àwọn oníṣẹ́ ibi tó wà nídìí ìjínigbé ọ̀hún. Ó ní ojúṣe ìjọba ni ààbò ẹ̀mí àti dúkìá àwọn ènìyàn, tó sì sọ àrídájú rẹ̀ pé àtúntò bá ẹ̀ka ètò ààbò Nàìjíríà, kí àwọn ènìyàn le sùn fi orí lé òṣùká. Bákan náà ló ní àwọn máa ró àwọn ẹ̀ṣọ́ ààbò ní agbára kí wọ́n le ṣe ojúṣe wọn bó ṣe tọ́ àti bó ṣe yẹ. Àwọn agbébọn ti jí àwọn akẹ́kọ̀ọ́ mẹ́fà àti olùkọ́ mẹ́ta ilé ẹ̀kọ́ kan gbé ní ìjọba ìbílẹ̀ Emure, ìpínlẹ̀ Ekiti. Ní ọjọ́ Ajé, ọjọ́ Kọkàndínlọ́gbọ̀n, oṣù Kìíní ọdún 2024 ni ìjínigbé náà wáyé nígbà tí àwọn akẹ́kọ̀ọ́ àti olùkọ́ náà ń padà sílé wọn. Àtẹ̀jáde kan tí ìjọba ìpínlẹ̀ Ekiti fi sórí ayélujára lọ́jọ́ Ìṣẹ́gun fìdí ìṣẹ̀lẹ̀ náà múlẹ̀. Gómìnà ìpínlẹ̀ Ekiti, Biodun Oyebanji wá rọ àwọn ènìyàn ìpínlẹ̀ náà láti fọkàn balẹ̀ pé ìjọba ti ń gbé ìgbésẹ̀ akin láti ri dájú pé àwọn akẹ́kọ̀ọ́ náà padà sílé wọn láyọ̀ àti àláfíà. Àtẹ̀jáde náà ṣàlàyé pé àwọn akẹ́kọ̀ọ́ àti olùkọ́ náà ń padà sí Eporo-Ekiti pẹ̀lú ọkọ̀ ilé ẹ̀kọ́ náà ni ọjọ́ Ajé kí ìṣẹ̀lẹ̀ ìjínigbé náà tó wáyé. Gómìnà Oyebanji tó júwe ìjínigbé náà bí ìwà ọ̀dájú àti ohun tí kò bá etí mu eárá ní gbogbo ipá àwọn ni àwọn máa sà láti ri pé wọ́n gba àwọn akẹ́kọ̀ọ́ náà sílẹ̀ ní kíákíá. Ó ní gbogbo àwọn ẹ̀ṣọ́ ààbò tó wà ní ìpínlẹ̀ Ekiti ni wọ́n ti ń ṣiṣẹ́ láti tọpasẹ̀ àwọn ajínigbé náà kí wọ́n sì fi wọ́n jófin. Bákan náà ló rọ àwọn ènìyàn láti fọwọ́sowọ́pọ̀ pẹ̀lú àwọn ẹ̀ṣọ́ ààbò nípa fífún wọn ní àwọn ìròyìn tó bá yẹ tàbí tí wọ́n bá kẹ́fín ohun àjòjì ní agbègbè wọn. Títí di àsìkò tí à ń kó ìròyìn jọ kò ì tíì sí ikọ̀ kan tó jáde láti sọ pé àwọn ni wọ́n wà nídìí ìjínigbé náà. Bákan náà ni àwọn ajínigbé náà kò ì tíì pè láti bèèrè fún owó ìtúsílẹ̀. Ìjínigbé láti fi bèèrè fún owó ti ń paléke si láti bí ọdún díẹ̀ sẹ́yìn ní orílẹ̀ èdè Nàìjíríà.
"“Nínú àwa mẹ́fà, ó ku èmi nìkan, Taiwo ló ń ṣe ọkọ fún mi láti ọdún mẹ́fà tí mo ti di opó”,Ẹkun ati ayọ lo pade ara wọn nigba ti wọn se awari oku dẹrẹba ti awọn agbebọn yinbọn fun lati ọjọ kẹtadinlọgbọn osu Kinni ọdun 2024, Taiwo Razak Olugbaye. Bẹẹ ba gbagbe, a mu iroyin wa fun yin saaju pe ọjọ yii ni awọn ajinigbe ji awn akẹkọọ ile ẹkọ kan gbe lọ ni ilu Emure Ekiti. Bi o tilẹ jẹ pe wọn ri awọn ọhun gba pada amọ ẹpa ko boro mọ, awọn agbebọn yii ni wọn sọ pe wọn yin dẹrẹba ni ibọn, ti wn ko si ri oku rẹ, ti wọn sọ sinu igbo. Lati igba yii waa ni aayan ti n lọ lati se awari oku ọkunrin naa titi di ọjọ Aiku, ọjọ Kẹwa osu Kẹta ti agbẹ kan ni oun ri oku ẹni to jọ dẹrẹba naa nilu Iporo Ekiti. Awọn ọlọpaa, ọmọ, aya, atawọn ẹbi oloogbe naa lọ sibi ti oku ọhun wa, ti wọn si da mọ pe oku tawọn ti n wa lati ogoji ọjọ o le diẹ ni. BBC Yoruba naa wa nibi ti wọn ti lọ gbe oku ọhun, ti a si ba ikeji oloogbe naa, tii se Kehinde rẹ sọrọ pẹlu aya atawọn ọmọ oloogbe ati ọlọpaa. Mama tii se Kehinde oloogbe naa salaye fun BBC Yoruba pe eeyan gidi ni Taiwo ikeji oun lasiko to wa laye, ko si yẹ ko jẹ iru rẹ ni yoo se agbako to se naa. O ni lati ọdun kẹfa ti ọkọ oun ti ku, Taiwo yii lo n tju oun, to si n se bii ọkọ fun oun. “Wọn ka mi leyin ọọkan, iwọnba owo ti Taiwo n gba lo n fun mi, oun ni olutju ati alajọsọ mi N ko ni alajọsọ mọ nitori ninu awa ọmọ mẹfa ti obi wa bi, emi nikan soso lo ku. Aaye Taiwo mi lo yẹ ki wọn gbe wa fun mi, kii se oku rẹ nitori ọmọ gidi ni ikeji mi ti ẹ ba mọ ọ.” Nigba ti oun naa n sọrọ pẹlu BBC Yoruba, aya dẹrẹba to ku lati ọwọ awọn ajinigbe ọhun ni inu oun dun ni ẹgbẹ kan pe wọn ri ọkọ oun, ti inu oun si tun bajẹ ni ẹgbẹ keji. “Eebu nla ni ko ba jẹ ti wọn ko ba ri oku ọkọ mi, wọn yoo maa sọ pe ko ni oju orori. Emi gan ti n gbero lati sa lọ lẹyin ogoji ọjọ to ba jẹ pe wọn ko ri oku naa ni amọ inu mi dun pe wọn ri oku rẹ.” Bakan naa ni ọmọ oloogbe yii salaye fun BBC Yoruba lori bi wọn se fidi ootọ mulẹ pe baba oun ni oku ti wọn ri. O ni “ẹyin ni wọn ti gbe ibọn fun baba mi, ti wọn si doju bolẹ. A ri awọtẹlẹ rẹ pẹlu ankara to wa lọrun wọn, oruka ti wọn fi sọwọ, pẹlu ipakọ wọn. Alukoro Ọlọpaa ipinlẹ Ekiti, ASP Sunday Abutu, ni agbẹ oloko ẹgẹ kan to n dako ninu oko rẹ lo ri oku awakọ naa, ti o si fi to ọlọpaa leti. Ọ́jọ́ kọ́kandinlọgbọn oṣu kinni ọdun 2024 ni awọn ajinigbe da awọn akẹkọọ ati awọn olukọ wọn lọna, ti wọn si ji awọn mẹsan gbe. Wọn seku pa direba, ti awọn mẹjọ to ku si gba itusilẹ. Lẹyin  Ogoji ọjọ le kan ti iṣẹlẹ ibi naa sẹlẹ ni wọn pada ri oku dirẹba yii. Alukoro Ọlọpaa ipinlẹ Ekiti, ASP Sunday Abutu, ni agbẹ oloko ẹgẹ kan to n dako ninu oko rẹ lo ri oku awakọ naa, ti o si fi to ọlọpaa leti. O ni  iwadi si fi idi rẹ mulẹ pe oku awako ileẹkọ the Apostolic Faith Montessori School Emure Ekiti ti awọn ajinigbe pa sinu igbo aginju reserve nii ṣe. Saaju la ti mu iroyin wa fun yin pe awọn ọlọpaa ipinlẹ Ekiti ti ṣe awari oku Taiwo Olugbaye, tii se awakọ ileẹkọ the Apostolic Faith Montessori School, Emure Ekiti, ti  wọn fura si pe awọn ajinigbe pa si inu igbo. Akọbi oloogbe naa, Tosin Olugbaye lo fidi ọrọ yii mulẹ fun akọroyin BBC Yoruba. Tosin ṣalaye pe ni ọsan ọjọ Kẹsan-an oṣu Kẹta ọdun 2024, ni alaga ijọba ibilẹ Emure Ekiti pe oun lori ẹrọ ibanisọrọ pe wọn ti ri oku baba awọn. Bakan naa, lo ni alaga hun sọ fun oun pe ki awọn se eto lati tẹle awọn ọlọpaa lọ gbe jade oku naa kuro ninu igbo aginju ti wọn pa si. Ọmọ oloogbe naa ṣọ pe kete ti oun de ilu Emure Ekiti pada, ni oun yọju si alaga ijọba ibilẹ ti o pe oun, ti o si fi aworan ibi ti wọn pa baba oun si han oun. O ni oun ṣayẹwo aworan naa, ti oun si ri daju pe baba oun lo wa ninu rẹ. O tẹ́siwaju pe nigbati awọn de inu igbo aginju naa ni oun to wa ri aridaju pe baba ohun ni. ""Oruka fadaka ọwọ rẹ, awọtẹlẹ̀ ti o fẹran lati ma wọ ati ankara ọrun rẹ̀, ni mo fi daa mọ̀. Oku naa ti n jẹra, to si ti bẹrẹ si ni run."" Tosin fikun pe lẹyin igba naa lawọn eleto ilera da kẹ́míkà si, ti wọn si yi mọ inu ọra. BBC Yoruba tun pade iyawo oloogbe ni ile igbokupamọsi to wa ni ile iwosan apapọ nilu Emure Ekiti. Nibẹ lo ti ṣalaye pe inu oun dun pe wọn ri oku ọkọ oun ṣugbọn ohun ibanujẹ lo jẹ wi pe awọn padanu rẹ. O ni  ẹnu ẹgan yoo kuro lara mọlẹbi oloogbe bayii tori awọn yoo ri oku rẹ sin. ''Mo ti pinnu lọkan mi pe mo maa salọ ni ti mo ba fi jade opo ti wọn ko si ri oku ọkọ mii.'' Bakan naa ni ọmọ iya oloogbe to jẹ Kehinde rẹ sọ pe ibanujẹ ọkan nla lo jẹ nigba ti wọn tufọ iku rẹ. O ni ko si ẹnikẹni to le di ipo ikeji oun pẹlu gbogbo nkan ti o ma n ṣe lati igba ti ko si ọkọ fun oun mọ. Gbogbo mọlẹbi oloogbe ati iyawo ni wọn dupẹ lọwọ ijọba ipinlẹ Ekiti, ijọba apapọ, ati awọn eekan nla nla ninu ilu fun aduroti ati iranlọwọ ti wọn ṣe fun wọn lati igba ti iṣẹlẹ naa ti waye."
Wo ìpínlẹ̀ mẹ́rìnlá àti Abuja tó ṣeéṣe kí agbébọn kọlu ilé ẹ̀kọ́ wọn – ìjọba àpapọ̀,Lẹyin ti awọn agbesunmọmi bẹrẹ si n ji awọn akẹkọọ gbe ni iha Ariwa Naijiria, ijọba apapọ ti sọ pe o  ṣeeṣe ki awọn agbesunmọmi kọlu oniruru ile ẹkọ ni ipinlẹ mẹrinla ni Naijiria, to fi mọ ilu Abuja. Adari ajọ Financing Safe Schools in Nigeria, Hajia Halima Iliya, lo sọ ọrọ naa ninu ifọrọwerọ kan pẹlu ileeṣẹ iroyin Punch. Bo tilẹ jẹ pe Iliya kọ lati darukọ awọn ipinlẹ ti ikọlu naa yoo ti waye, adari ikọ National Safe Schools Response Coordination Centre ninu ajọ NCDC, Hammed Abodunrin mẹnuba awọn ipinlẹ  ọhun. Abodunrin sọ pe o ṣeeṣe ki ijinigbe awọn akẹkọọ nile ẹkọ waye nipinlẹ Adamawa, Bauchi, Borno, Benue, Yobe, Katsina, FCT, Kebbi, Sokoto, Plateau, Zamfara atawọn ipinlẹ mii. Ti ẹ ko ba gbagbe, ko din ni akẹkọọ ati olukọ 465 ti awọn agbebọn jigbe laarin ọsẹ diẹ si asiko yii nilẹ ẹkọ wọn, ti pupọ ninu wọn ṣi wa lakata awọn ajinigbe ọhun. Lọjọ Abamẹta ni wọn ji akẹkọọ 15 gbe nile ẹkọ Islamiya ni Sokoto, lẹyin wakati diẹ si ni wọn tun ji apapọ akẹkọọ 287 gbe mii nile ẹkọ LEA primary school ati Government Secondary School to wa ni ijọba ibilẹ Chikun, ni Kaduna. Laarin ọjọ diẹ ṣaaju ijinigbe ipinlẹ Kaduna, awọn agbebọn kọlu igba obinrin to n gbe nibudo awọn ogunlende lasiko ti wọn lọ wa igi idana ni Borno. Ọjọ keji iṣẹlẹ naa ni iroyin sọ pe awọn kan ti moribọ lara wọn, nigba ti awọn 191 ṣi wa lakata ajinigbe. Lọjọbọ to kọja lawọn araalu fẹhunuhan loju ọna marosẹ Kaduna si Abuja latari bi awọn agbebọn mii ṣe ji awọn eeyan kan gbe lagbegbe Gonin-Gora, nijọba ibilẹ Chikun. Ẹwẹ, ijọba apapọ ti di ẹbi ọrọ naa le awọn to fẹsun kan pe wọn fẹ doju ijọba to wa lode bolẹ lori. Agbẹnusọ Aarẹ Bola Tinubu, Ajuri Ngelale lo sọ ọrọ naa ninu ifọrọwerọ pẹlu ileeṣẹ iroyin TVC. Ngelale ni “Ohun ti mo maa sọ niyi, kaakiri Ariwa, amọ pe awọn oloṣelu kan wa to n gbimọ pọ lati doju ijọba Naijiria bolẹ.” Ngelale pari ọrọ rẹ pe ijọba ko kawọ gbera lori ọrọ abo, o si ti ri ifọwọsowọpọ ijọba ilẹ Amẹrika lati doola awọn akẹkọọ ahamọ ajinigbe.
Rachel Oluwole: Ọdún mẹ́fa ni mo wà tí Ìyá mi kú lẹ́yìn ìbímọ ṣùgbọ́n àìní kò jẹ́ kí n rówọ́ kàwé bó ti wù mí,Rachel Oluwole: Ọdún mẹ́fa ni mo wà tí Ìyá mi kú lẹ́yìn ìbímọ ṣùgbọ́n àìní kò jẹ́ kí n rówọ́ kàwé bó ti wù mí. Rachel Oluwole lo jẹ ọdọbinrin ẹni ogun ọdun to pa itiju ti to si lọ kọ iṣẹ awọn to n wa ọkọ nla ti wọn fi n kolẹko idọti ati awọn nkan mii. O n i ọmọ ọdun mẹfa ni oun nigba ti oun padanu iya oun to ṣalaisi lẹyin to bi abikẹyin awọn. Rachel sọ diẹ nipa awọn ipenija ti o ti dojukọ laye ko to ri owo lọ sile ẹkọ, ko to kọ idanwo aṣekagba ti ile ẹkọ girama WAEC. Ogbeni Akinwumi Ogunola to jẹ ọga rẹ naa ṣapejuwe iru ọmọ ti Rachel jẹ pe o tẹpa mọ iṣẹ. O jẹ akinkanju to tun ni ifarada. O sọ iru awọn ọkọ nla ti Rachel le wa bii D6, D7. D8 ati Doxer. Rachel gba awọn ọdọbinrin bii tirẹ ni iyanju lati maa ni suuru ati ifarada,. O  ni o wu oun lati lọ kawe sii nipa ẹkọ 'Mechanical engineering' lọjọ ọla ti oun ba  ri iranlọwọ.
"'Nígbà tí àwọn ajínigbé tó pa Kábíèsí ri pé mi ò lè rìn mọ́ ní wọn ní kí n padà sílé',Pasitọ kan, Adeyemi Simon Aremu, ti o jẹ ọmọ ọdun metalelọgọrin to moribọ lọwọ awọn ajinigbe to ṣekupa ọba ilu Koro nipinlẹ ṣalaye ohun ti oju rẹ ri. Ni alẹ, ọjọ kiini, osu keji ni awọn ajinigbe yawọ ilu Koro ni ìjọba ibilẹ Ekiti ni ipinlẹ Kwara, wọn seku pa Ọbalaye ilu naa, Ọgagun fẹyinti Segun Aremu, wọn si tun ji Olori Iyabo Aremu ati ọmọbìnrin kan gbé lọ. Pasitọ Aremu sọ wi pe oun n jẹun alẹ lọwọ ni awọn gende mẹfa wọle pẹlu ibọn lọwọ ti wọn si ni ki oun ka lọ. O ni bi wọn ṣe n mu oun lọ ni wọn ri Olori labẹ igi ọsan, ti wọn si pa awa mejeji pọ ati ọmọbinrin kan ti wọn n pe ni Fẹranmi gba inu igbo lọ. ""Nise ni ibọn n ro ti ẹru si n bawa, igba ti mi o ni okun mọ lati tẹsiwaju, wọn bẹrẹ si n wọ mi nilẹ titi a fi de ibikan ti wọn ti ni ki gbogbo wa doju bolẹ. ""Ọkan lara wọn pe mi, o si ni ki n maa pada lọ sile, ero mi ni wi pe wọn yoo yinbọn pa mi latẹyin sugbọn mo de ile mi pada lai farapa. ""Wọn ti rii pe ilera mi o peye, to si le fa ifasẹyin fun irinajo wọn ni wọn ṣe fimi silẹ. ""Igba ti mo dele ni mo ba ọpọ ero ni ile Kabiesi ti wọn ni wọn ti yinbọn pa Kabiesi. Ni aafin Onikoro ti ilu Koro, awọn olugbe ilu naa fidi ẹ mulẹ pe, ko si ẹni to le salaye idi ti wọn fi pa Kabiesi, wọn ni ṣe ni awọn ba Kabiesi ninu agbara ẹjẹ lagbala nibi ti o ti n mu ohun mimu ẹlẹrin dodo. Wọn rọ ijọba ki wọn ran awọn lọwọ lori eto abo ilu naa ki irufẹ iṣẹlẹ naa ma ba a sẹlẹ mọ. Igbakeji Gomina Ipinlẹ Kwara naa ti sabẹwo si aafin Ọba to waja naa lati ba wọn kẹdun. O ni ijọba Gomina AbdulRahman AbdulRazaq ko ni sinmi lati ri pe eto aabo yanranti ni ipinlẹ naa. O seleri pe awọn ẹsọ alaabo yoo doola awọn ti wọn ji gbe ni kopẹ kopẹ. Ẹwẹ, Kọmisọnla Ọlọpaa ipinlẹ naa sọ pe awọn ọmọ ogun ti wa kaakiri lati daabo bo awọn eeyan ilu naa ati lati ṣawari awọn ti wọn ji gbe. Awọn ọmọ ogun, eleto abo abẹle, Fijilante ati bẹẹ bẹẹ lọ naa ko gbeyin ni agbegbe naa. Ẹkọ o ṣoju mimu lalẹ ana Ọjọbọ lẹyin tawọn agbebọn ti wọn furasi gẹgẹ bi ajinigbe ṣe yawọ ilu Koro ni ijọba ibilẹ Ekiti ipinlẹ Kwara ti wọn si yinbọn pa ọba alaye ilu na, ọba Ajagunfẹyinti Sẹgun Arẹmu. Ọkan lara awọn agba ilu naa, Taiwo Atọlagbe ṣalaye pe nkan bi ago mejọ alẹ  ni awọn ajinigbe ọhun yabọ afin Onikoro ti ilu Koro. Ọgbeni Atọlagbe tun fi idiẹ mulẹ pe, awọn ajinigbe naa tun ji olori kabiyesi ti wọn pa ati eyaan meji mi. Ẹwẹ, ijọba ipinlẹ Kwara ti ba awọn eyan ilu Koro kẹdun lori iṣẹlẹ isekupa ọba alaye ilu naa. Ninu atẹjade ti akọwe eto iroyin Gomina, Ọgbeni Rafiu Ajakaye ṣalaye pe Gomina Abdulraman Abdulrasaq gbarata pupọ lori iṣẹlẹ naa. Gẹgẹ bi o ṣe sọ, Gomina Abdulrasaq ti seleri pe awọn to wa nidi iṣẹlẹ naa ko ni lọ lai jiya ẹsẹ wọn. Gomina ipinlẹ Kwara tun fi dawọn eeyan ilu Koro loju pe ijọba yoo sa ipa rẹ lati dola awọn ti wọn jigbe. Ninu ọrọ rẹ, alukoro ajọ ọlọpa ipinlẹ Kwara, arabirin Ejirẹ  Toun Adeyẹmi to fidi iṣẹlẹ na mulẹ ṣalaye pe kete ti ileesẹ ọlọpaa gbọ nipa iṣẹlẹ naa ni kọmisona ọlọpaa ipinlẹ Kwara, Ọgbẹni Victor Olaiya ti kawọn ẹṣọ alabo sọwọ si agbegbe naa. Kọmiṣọna sẹleri pe ajọ ọlọpaa yoo fi ọwọ ofin mu awọn ajinigbe ọhun. Ilu Koro to wa ni ijọba ibilẹ Ekiti paala pẹlu ipinlẹ Ekiti nibi ti iṣẹlẹ ijinigbe ti waye lera wọn."
Àwọn agbébọn ṣekúpa èèyàn mẹ́wàá ní Zamfara,Ikọ awọn agbebọn ti sekọlu si agbegbe Kwanar Dutse ni Dansadau ni ijọba ibilẹ Maru nipinlẹ Zamfara, ti wọn si gbẹmi eeyan mẹwaa. Isẹlẹ naa waye ni alẹ Ọjọru, Ọjọ kẹta oṣu kinni ọdun 2024. Awọn olugbe agbegbe naa ni awọn agbebọn  naa yabo ni alẹ nitori wọn kọ lati san owo kan to jẹ ogun milọnu naira ti wọn mu ni tipatipa fun lati san. Isẹlẹ ijinigbe ati ikọlu awọn agbebọn ni o ti di ohun lemọlemọ to n waye lorekore nipinlẹ Zamafara. Oṣeojumikoro to ba BBC sọrọ ni awọn wa nibi ti awọn ti n se karakata nigba ti awọn agbegbọn naa de, ti wọn si n sadede gbọ oro ibọn. “Gbogbo wa bẹrẹ si ni ma sare, ti wọn bẹrẹ si ni ma yin bọn.” Ẹlomiiran sọ fun BBC pe o le ni aadọta eeyan to wa ni akata awọn agbebọn naa bayii. Bakan naa, agbẹnusọ ijọba ipinlẹ Zamfara, Sulaiman Bala Idris ni ayipada nla ti wa nipinlẹ Zamfara ju ti atẹyin lọ. “Ohun iyalẹnu lo jẹ fun mi pe awọn eeyan ko sọ nipa aṣeyọri ijọba . “Nitori ni ọdun to kọja, ọpọ awọn agbebọn yii ni wọn pade iku wọn..” Ninu oṣu kọkanla ọdun to kọja, awọn agbebọn ji eeyan to le ọgọrun gbe paapa awọn obinrin ati ọmọde lọ sinu igbo. Awọn afurasi ẹgbẹ agbesunmomi Boko Haram ni iroyin kan sọ pe wọn ti ṣekupa eeyan mejila ni abule Tsiha ati Gatarmarwa ni ijọba ibilẹ Chibok nipinlẹ Borno. Awọn araalu sọ fun iwe iroyin Daily Trust pe niṣe l'awọn janduku agbebọn ọhun ti wọn wọ aṣọ ologun da ibọn bo'lẹ nigba ti wọn wọ awọn abule yii eleyii to jẹ ki eeyan mejila di oloogbe. Bakan naa ni wọn sọ pe awọn afurasí Boko Haram ọhun tun ji ẹnikan gbe lọ. Ileeṣẹ ọlọpaa ipinlẹ Borno ṣalaye pe awọn ti ri oku awọn eeyan to gbẹmi mi ninu ikọlu naa. Ileeṣẹ ọlọpaa ni ọjọ Aje ọjọ kinni oṣu Kinni ọdun 2024 yii ni iṣẹlẹ naa waye. Alukoro ileeṣẹ ọlọpaa, Nahum Daso ṣalaye pe eeyan meji lo f'arapa ninu ikọlu ọhun yatọ si awọn to ba iṣẹlẹ naa lọ. Daso sọ lori ileeṣẹ tẹlifisan Channels pe ọkọ Hilux at'awọn ọkọda l'awọn agbebọn naa ti wọn pọ gun wọ ilu mejeeji ti wọn ti ṣọṣẹ. Awọn araalu ti iṣẹlẹ naa ṣoju wọn ṣalaye pe ni bii ago marun-un irọlẹ l'awọn agbebọn ọhun yabo abule Gatarmarwa pẹlu orisiirisii ibọn AK-47 lọwọ wọn ti wọn ṣí bẹrẹ si ni yin bọn fawọn to n bọ lati ibi isinku ni Gatarmarwa. Wọn ni lẹyin ti wọn kuro ni Gatarmarwa ni wọn morile abule Tsiha nibi ti wọn ti pa eeyan mẹta ti wọn si tun dana sun ọpọlọpọ ile. Koda, wọn ni àwọn agbebọn naa tun ji ounjẹ gbe lọ. Ni nkan bi oṣu kan sẹyìn ni a gbọ pe awọn agbesunmomi ba opo ina nla mẹrin ọtọtọ jẹ lopopona Damaturu si ilu Maiduguri tii ṣe olu ilu ipinlẹ Borno lẹyin oṣu mọkanla ti ijọba ṣe atunṣe rẹ. Awọn agbesunmọmi alakatakiti ẹsin yii ti ṣe ikọlu s'awọn ẹkun miran ni Naijiria ni bii ọdun meji sẹyin bayii yatọ si ipinlẹ Borno to jẹ ibi ti wọn fi ṣe ibugbe. Ajọ iṣọkan agbaye fidi rẹ mulẹ pe awọn agbesunmọmi alakatakiti ẹsin ti ṣekupa ẹgbẹrun l'ọna ogoji eeyan nigba ti miliọnu meji ti di alainile lori lati ọdun 2009 ti wọn ti bẹrẹ si ni ṣọṣẹ lẹkun ila-oorun ariwa orilẹ ede Naijiria.
A kò san owó ìtúsílẹ̀ fáwọn àgùnbánirọ̀ tó bọ́ lọ̀wọ̀ ajínigbé - NYSC,Ajọ to n ṣeto agubanirọ lorileede ti sọ pe awọn ko san owo idoola ẹmi kankan lati gba itusilẹ diẹ ninu awọn agunbanirọ wọn kan to ha sọwọ awọn ajinigbe ni Zamfara. Alukoro ajọ NYSC,Ọgbẹni Eddy Megwa lo fidi ọrọ yi mulẹ ninu atẹjade kan to fi sita lỌjọbọ niluu Abuja. O ni alaye yi di dandan lẹyin ti iroyin gbode pe ijọba ipinlẹ Akwa Ibom ati awọn ẹlẹyinju aanu ọmọ Naijiria kan lo san owo idoola awọn agunbanirọ yi. Ipinlẹ Akwa Ibom lawọn agunbanirọ yi ti gbera ti wọn si n lọ si Sokoto ki wọn to ko sọwọ awọn agunbanirọ. O ni ''titu awọn agunbanirọ yi silẹ ko sẹyin igbiyanju awọn eleto aabo ati oṣiṣẹ NYSC'' O ni ''bẹẹ naa lo ṣe pataki lati laaye araalu pe ko si ijọba ipinlẹ kankan,ọlọdani tabi ileeṣẹ ijọba to san owo kankan gẹgẹ bi owo idoola ki wọn to tu wọn silẹ'' Atẹjade yi fikun pe kaakiri lawn ti n ri nọmba akanti ati orukọ awọn ti wọn ni ki awọn araalu maa san owo idoola si ki wọn baa le tu awọn agunbanirọ to ku silẹ. ''Awọn onjibiti lo n lo iṣẹlẹ yi lati pe fun dida owo idoola lọna ati lu awọn eeyan ni gbajuẹ.Ohun iwuri lo jẹ lati mọ pe NYSC ti ribi gba itusilẹ awọn mẹrin ninu awọn agunbanirọ yi lae san owo kankan'' Ọjọ Kejidinlogun Oṣu Kẹjọ ni awọn agunbanirọ yi ko si pampẹ awọn ajinigbe wọnyi. Wọn n bọ lati Akwa Ibom ni lati lọ bẹrẹ eto isinru wọn ni Sokoto. Zamfara ni wọn ti ko sọwọ awọn olubi. Nigba ti wn ko sọwọn awọn ajinigbe, mẹta ninu awọn agunbanirọ yi ribi moribọ ninu awọn mọkanla to wa ninu ọkọ. O ṣẹku agunbanirọ meje pẹlu dirẹba ọkọ to fi pe eeyan mẹjọ. Lati igba naa ni awọn agbofinro ,obi ati ijọba ipinlẹ Akwa Ibom ti n gbiyanju lati gba itusilẹ awọn agunbanirọ yi. Ẹni akọkọ ti wọn ribi doola kuro lahamọ ni ọjọ Kini oṣu Kẹsan. Logunjọ Oṣu Kẹsan, obinrin mii ninu awọn ti wn jigbe ribi gba itusilẹ gẹgẹ bi NYSC ti ṣe sọ. Lọwọlọwọ NYSC laan ti ri eeyan mẹrinb gba silẹ lapapọ tawn ko san owo to si ṣẹku eeyan mẹrin mii sọwọ awọn ajinigbe. Ọrọ boya awọn eeyan n san owo idoola abi wọn kii san jẹnkan ti awn agbofinro ati ọmọ Naijiria a maa ba ara wọn jiyan si lọpọ igba. Idi si ni pe ẹri pupọ wa wi pe awọn eeyan kiiribi bọ lọwọ awọn ajinigbe yi bi kii ṣe pe awọn mọlẹbi wọn ba san owo idoola. Yala awọn arinrinajo ti wọn ko ninu ọkọ reluwe ni Kaduna ni tabi awọn akẹkọọ ileẹkọ, a ti ri bẹẹ la si ti gbọ iroyin lẹnu awọn ti wn tu silẹ wi pe owo lo yanju ọrọ wọn. Ajọ NYSC nikan kọ lo n koju ipenija ijingbe yi bi kii ṣe pẹ ọpọ eeyan ni Naijiria . Alukoro NYSC sọ pe awọn ko le tori ijingbe yi s pe kawọn wọgile eto agunbanirọ nitori ijingbe n waye nibi ti awọn eeyan ko ti lọ sinru. Amọ Eddy Megwa sọ pe awọn ko dakẹ lati maa fi ikilọ sita fawọn agunbaniro to ba n ri n loju ọna. ''A ti sọ fun wọn pe ti ilẹ ba ti n ṣu ni paapa ti ago mẹfa ba ti lu kiwn ma ṣe tẹsiwaju pẹlu irinajo wọn.A o ni dakẹ lati maa gbawọn ni imọran yi.''
Wo àwọn kókó tó ṣeéṣe kó jẹyọ́ nínú ọ̀rọ̀ Ààrẹ Tinubu sí àwọn Naijiria lálẹ́ lónìí,Aarẹ orilẹede Naijiria, Bola Ahmed Tinubu ti kede pe ohun yoo ba awọn ọmọ Naijiria sọrọ ni oni, Ọjọ Aje, Ọjọ Kọkanlelọgbọn, Osu Keje, ọdun 2023 Ninu atẹjade ti wọn fi lede gba ọwọ olubadamọan pataki fun aarẹ lori ọrọ ibanisọrọ, Dele Alake lo ni aarẹ yoo ba awọn ọmọ Naijiria sọrọ ni aago meje ni aṣalẹ oni. Ninu atẹjade naa ni wọn ti kesi awọn ileeṣẹ tẹlifisọn ati ileeṣẹ redio lati darapọ ileesẹ amohunmaworan,NTA ati ileeṣẹ redio FRCN lọna ati gbọ ohun ti aarẹ niise fun awọn araalu. Lati igba ti aarẹ Tinubu si ti kede ayọkuro owo iranwọ naa ni Osu Karun un, ọdun 2023, ni o ti ṣẹlẹri pe oun yoo se awọn eto iranwọ fun awọn araalu. Lara awọn ohun to seese ki aarẹ sọrọ le lori ni igbiyanju ijọba lati mu igbeaye rọrun fun awọn araalu lẹyin ti wọn yọ owo iranwọ ori epo bẹntirol to ti mu inira ba ọpọlọpọ awọn ọmọ Naijiria. Bakan naa ni ọwọngogo epo bẹntirol naa ti fa ọwọngogo owo ounjẹ ati ile, eto irina ati awọn nkan miran si tig be owo lori. Nitorinaa ni igbagbọ wa wi pe Aarẹ Tinubu yoo sọrọ nipa ohun ti awọn eniyan n la kọja ati awon ohun igbayegbadun ti wọn ni fun awọn araalu. Bakan naa ni o seese ki aarẹ Tinubu sọrọ nipa orilẹede Niger ti awọn ologun ti gba ijọba nibẹ, ati ipa ti yoo ni lorilẹede Naijiria ati awọn eniyan rẹ. Aarẹ Tinubu seese ko sọrọ nipa ipinlẹ Adamawa nibi ti awọn janduku ti sekọlu si awọn ileeṣẹ itaja ati awọn ibomiran ti awọn araalu wa. Ọrọ eto aabọ naa yoo wa ninu awọn ohun ti aarẹ Tinubu yoo sọrọ le lori ati ohun ti ijọba ti n se lati mu ki eto aabo gbooro si ni Naijiria.
"""Ọgbọ́n tí mo fi móríbọ́ rèé láàrin akẹ́kọ̀ọ́ 280 táwọn agbébọn jí gbé"",Musa Garba to jẹ akẹkọọ ọmọ ọdun mẹtadinlogun ti ṣalaye fun BBC bi ori ṣe ko o yọ lọwọ awọn ajinigbe to ji oun ati awọn akẹgbẹ rẹ lọ nile ẹkọ wọn ni apa ariwa orilẹede Naijiria. Garba ni oun ni lati lẹ mọlẹ bi ejo ninu igbo ni oun fi ri aye bọ mawọn ajinigbe naa lọwọ. O ni oun ni lati bọ si abẹ koriko kan ti wọn kojọ nigba t'awọn akẹgbẹ oun n sinmi lẹyin ti wọn ti rin fun igba diẹ. Awọn akẹkọọ to le ni 280 ni wọn jigbe ni ile ẹkọ to wa niluu Kuriga nipinlẹ Kaduna lọsẹ to lọ. ""Ṣadeedee ni a ri wọn lori ọkada, a tiẹ kọkọ ro pe sọja ni wọn ni. Ki a to wi ki a to fọ, wọn ti bẹrẹ si ni yinbọn, wọn si ti yi ile ẹkọ wa ka,"" Musa ti a lo orukọ mii fun nitori aabo rẹ, lo fidi ọrọ yii mulẹ fun BBC. Musa ni ""a gbiyanju lati sa lọ, ṣugbọn wọn le wa mu, wọn si ko wa lọ sinu igbo bi ẹran maalu."" Awọn agbebọn ti n maa n yabo ilu Kuriga tẹlẹ lati ji awọn eeyan gbe gba owo. Amọ, bi wọn ṣe ji awọn ọmọde akẹkọọ lasiko yii jẹ ohun to ya ọpọ eeyan lẹnu. Arabinrin Hajiya Hauwa sọrọ pẹlu omije loju pe ""a n wo wọn bi wọn ti n ji awọn ọmọ wa gbe lọ ti a ko si le ṣe nnkan kan. A o ni awọn ologun tabi ọlọpaa to le gbija wa niluu yii."" Musa jẹ ọkan lara awọn akẹkọọ ti wọn jigbe lọ. ""Bi a ṣe n rin lọ ninu igbo, ongbẹ bẹrẹ si ni gbẹ wa, amọ, ko si omi ti a le mu. Bayii ni awọn kan lara wa bẹrẹ si ni ṣubu tori o ti rẹ gbogbo wa. Awọn ajinigbe ni lati gbe awọn kan ninu wa sori ọkada,"" Musa ṣalaye. Awọn akẹkọọ yii pada ri omi mu nigba ti wọn rin debi odo kan ninu igbo lẹyin ti wọn ti rin lati aarọ ninu oorun lai tii jẹ ounjẹ aarọ. Musa bẹrẹ sí ni wa ọna ti yoo gba sa lọ mọ awọn ajinigbe lọwọ bi wọn ti n rin lọ ninu igbo. O gba awọn akẹgbẹ rẹ mii naa niyanju lati ṣe bẹẹ, amọ, ẹru n ba wọn. Nigba ti oorun n wọ ni Musa wo ọtun, ti o wo osi, ti o si ri pe ko si ẹni to n wo oun. Bayii ni Musa ko sabẹ koriko kan ti wọn kojọ silẹ. Musa ni ""lẹyin ti gbogbo agbegbe ti dakẹ tan ni mo bẹrẹ si ni ra nilẹ bi ejo."" Nigba ti ilẹ ṣu ni Musa dide ti o si bẹrẹ si ni rin lọ titi ti o fi rin de ilu kan ti wọn ti ran an lọwọ. Musa gbe igbesẹ to le ṣokunfa iku rẹ t'awọn ajinigbe ba ri i. Amọ, ọpọ lo n sọ pe Eleduwa lo ko o yọ. Awọn obi rẹ fo fun ayọ nigba ti wọn ri i lọjọ keji. Ṣugbọn o mu iroyin ibanujẹ bọ fawọn araalu pe awọn akẹgbẹ oun wa lakata awọn ajinigbe. Awọn obi Sadiq Usman Abdullahi sí n reti ọmọkunrin wọn. Igba to kẹyin t'awọn obi rẹ ri i ni aarọ Ọjọbọ nigba to wa ile pe, oun gbagbe gege ikọwe oun ṣaaju akoko tawon ajinigbe ya wọ ilu wọn. Arabinrin Rahmatu Usman Abdullahi ti ọmọkunrin rẹ wa lara awọn ti wọn jigbe ni oun ko tii le sun lati ọjọ ti iṣẹlẹ ọhun ti ṣẹlẹ. ""Ni gbogbo igba ti mo ba ti ranti rẹ, mi o le sun. Ba wo ni mo ṣe fẹ sun? Ki Ọlọrun ran wa lọwọ ni,"" Rahmatu lo sọ bẹẹ. Amọ, Musa ati Sadiq jẹ meji lara awọn ẹgbẹrun mẹrin eeyan t'awọn ajinigbe ti gbe lọ ni Naijiria ni bii oṣu mẹjọ sẹyin, gẹgẹ bi akọsilẹ kan ṣe sọ. Awọn agbebọn ajinigbe ti n ṣọṣẹ lapa ariwa Naijiria fun bi ọdun mẹẹdogun sẹyin bayii. Awọn ipinlẹ Borno, Adamawa ati Yobe ni ọpọ ikọlu yii ti waye julọ, lagbegbe ti ẹgbẹ Boko Haram to lodi si lilọ ile ẹkọ ti n ṣọṣẹ. Ẹgbẹ agbesunmomi alakatakiti ẹsin musulumi ni ẹgbẹ keji to ti n ṣọṣẹ fun ọpọ ọdun bayii. Ile ẹkọ ni wọn n doju kọ, tori awọn oyinbo lo mu un wa. Ijinigbe awọn akẹkọọ ni Chibok ni ọdun mẹwàá sẹyin ni wọn fi bẹrẹ. Ni ọpọ igba, ti wọn ba ti ji awọn eeyan gbe ti wọn si gba owo, wọn maa n saba fi owo naa ra ohun ija oloro ti wọn n lo ni. Ọpọ awọn ọdaran mii lẹkun ariwa Naijiria ni wọn ti n lo ọgbọn yii kan naa lati ji awọn akẹkọọ gbe tori ìyẹn lo maa n jẹ ki ọpọ eeyan sọrọ. Sẹnẹtọ Shehu Sanni sọ pe owo itusilẹ ti wọn n gba ti wọn ba ti ji eeyan gbe lo jẹ ki ijinigbe maa pọ si. O ni ko si nnkan mii ti wọn fi n ji eeyan gbe ju owo to wa nibẹ lọ. Ijọba ti gbiyanju láti dẹkun iwa ọdaran yii, amọ, ọpọ ilu si ni eto abo ti mẹhẹ titi di akoko yii. Ilu Kuriga jẹ ọkan lara iru awọn ilu yii. Jubril Gwadabe to jẹ oloye niluu Kuriga sọ pe loorekoore l'awọn agbebọn maa n ya wọ ilu awọn tori ko si awon ẹṣọ eleto abo. 'O ti ṣẹlẹ si emi fun ra mi ri. Mo n lọ si oko ni bii ọdun meji sẹyin nigba ti wọn da mi duro. Mo bẹrẹ si ni wọ iya ija pẹlu wọn. Bayii ni wọn ṣe yinbọn fun mi ni ikun ti ọta ibọn si jade lẹyin mi. Oṣu kan ni mo lo ni ile iwosan, amọ, mi o ku,"" Oloye ẹni ọdun mẹrinlelọgọta lo sọ bẹẹ. Ijọba ti ṣeleri lati doola awọn akẹkọọ ti wọn jigbe yii, amọ, awọn eeyan ilu Kuriga ṣi n kọminu. Oloye Gwadabe ni ""a o mọ ipo t'awọn ọmọ wa wa bayii, a o si mọ ibi ti wọn wa."""
ASP ọlọ́pàá fara gbọta, ajínigbé yìnbọn pa ọlọ́pàá kan àti ẹbí àwọn èèyàn tí wọ́n gbé l'Abuja,Ileeṣẹ ọlọpaa ti kede pe ọga ọlọpaa ẹkun Bwari niluu Abuja nibi tawọn ajinigbe ti gbe baba ati ọmọ mẹfa lọ, ASP Audu Mohammed, si n gba itọju lọwọ nile iwosan lara to fara gbọta awọn ajinigbe. Agbẹnusọ ileeṣẹ ọlọpaa, Olumuyiwa Adejobi, lofidi ọrọ yi mulẹ loju opo X rẹ. Adejobi ṣalaye pe ASP Mohammed wa lara awọn ọlọpaa to lọ si ibi ti wọn ti ji awọn eeyan gbe lọ ni Bwari niluu Abuja lọjọ keji oṣu Kinni ọdun 2024 yii. Adejobi ọlọpaa naa farapa gan an lẹyin to fara gbọta awọn ajinigbe tan, amọ, o ti n gbadun diẹ diẹ dayii. ''O ṣeni laanu pe ọlọpaa sajẹnti Ezekiel Emmanuel padanu ẹmi rẹ ninu ikọlu ọhun ati buọda baba awọn eeyan ti wọn jigbe to tẹ le awọn ọlọpaa lọ sibi tawọn ajinigbe naa wa. A gbadura pe ki Eledua tẹ wọn si afẹfẹ rere. Ara awọn ewu to wa ninu isẹ wa gẹgẹ bi ọlọpaa niyi. A nilo atailẹyin ati adura awọn araalu lati le ja ogun ti a n ja pẹlu awọn ọdaran oniṣẹ-ibi ni Naijiria ni ajaye. Ni ọjọ keji ọdun oṣu Kinni ọdun 2024 yii ni awọn ajinigbe yabo ile ọkunrin kan lagbegbe Bwari l’Abuja nibi ti wọn gbe ọkunrin naa atai ọmọ rẹ mẹfa lọ. Ọrọ bẹyin yọ nigba ti awọn ajinigbe ọhun ṣekepa ọkan lara awọn ọmọ naa tori ai ri owo gọbọi tawọn ajinigbe n beere san. Ẹgbẹlẹgbẹ miliọnu owo naira ni wọn sọ pe awọn yoo gba kawọn to tu wọn silẹ. Eyi gan an lo jẹ kawọn ajinigbe naa fi baba silẹ ki o le wa owo lọ fun itusilẹ awọn ọmọ rẹ. Airowo ọkunrin yii lo jẹ ki ọpọ eeyan lori ayelujara bẹrẹ si ni beere fun iranwọ owo fun baba awọn ọmọ yii ki awọn ajinigbe ba le fun awọn ọmọ rẹ toku ni ominira. Lara awọn to dasi ọrọ naa lori ayelujara ni minisita eto ibaraẹnisọrọ tẹlẹ, Ọmọwe Ali Pantami. Ọmọwe Pantami kede pe buọda oun ati ọrẹ oun kan gbe adọta miliọnu kalẹ fun itusilẹ awọn ọmọ naa. Ẹwẹ, ileeṣẹ ọlọpaa niluu Abuja, pada kede pe awọn ti doola awọn eeyan kan to wa ni ahamọ ajinigbe, bo tilẹ jẹ pe ẹbi awọn ọmọbinrin ti wọn ji gbe ni ẹgbẹlẹgbẹ miliọnu lawọn san gẹgẹ owo ransọọmu. Ninu ikede to fi sita lori ayelujara X, agbẹnusọ ileeṣẹ ọlọpaa Abuja, SP Josephine Adeh, sọ pe ni nnkan bi aago mọkanla aabọ alẹ ọjọ Abamẹta, ogunjọ, oṣu Kinni, ọdun 2024, ni wọn doola wọn.
"""Ìgbéyàwó àbúrò mí là lọ ṣe, lẹyìn ogójì ọjọ́ là tó jáde ní àhámọ́ ajínigbé"",''Kilomita marun un lo ku taa fi wọ inu ilu Kankara nigba taa bẹrẹ si ni gbọ iro ibọn. A da ọkọ wa duro, ṣadede la ri awọn to yọ si wa pẹlu ibọn lọwọ'' Bayi ni Sani Ismail ( a ko da orukọ rẹ gangan) ti o ṣeṣẹ moribọ lẹyin ogoji ọjọ lọwọ awọn ajinigbe, ti ṣe juwe ohun ti oju rẹ ri. Igbeyawo aburo rẹ lọkunrin  lo mu wọn ṣe irinajo lọ si Kankara ni ipinlẹ Katsina. Sani, aburo rẹ ati awọn mọlẹbi mẹta gbera kuro ni Kano lọjọ Abamẹta taa n wi yii, lae mọ pe ewu nla n bẹ lọna fun wọn. ''O ti pẹ ti mo ti n gbọ nipa awọn ajinigbe ṣugbọn mi o foju ri wọn ri titi di ọjọ ti a pade wọn yii'' ''Irinajo naa ko yatọ si awọn eyi taa ti ṣe ṣaaju. A n rojọ lọ ninu ọkọ ki iro ibọn to mu wa duro. Ka to mọ ohun to n ṣẹlẹ, awọn agbebọn ti ja wa bọlẹ ninu ọkọ'' O tẹsiwaju pe ''wọn fi nkan bo wa loju ki a ma ba mọ ibi ti wọn gbe wa lọ'' Sani, nigba to n sọ ohun ti oju rẹ ri ṣalaye pe ''ọpọ wakati la fi rin, wọn si tun gbe wa lori alupupu ka to de ibi ti wọn gbe wa pamọ si'' Sani sọ pe nigba tawọn de ibi ti wọn gbe awọn pamọ si yi ni wahala ṣẹṣẹ bẹrẹ. ''Ẹẹkan laarin ọjọ mẹ́ta ni wọn n fun wa lounjẹ. Ounjẹ ti wọn n gbe wa ọhun kere ju oju lọ'' O fi kun pe omi diẹ ni awọn n ri mu lojumọ. ''Mo kan n ronu nipa iyawo ati ọmọ ti mo fi silẹ nile ati pe bawọ ni wọn ṣe fẹ ṣe lairimi.'' Sani kẹjọ ro pe wọn fi waya de awọn lọwọ ati ẹsẹ ati pe bi awọn ba fẹ ṣe ẹyọ, ibọn ni wọn fi n sin awọn lọ tọ. ''Adura ni gbogbo wa n gba pe ki inira yi wa sopin. Lẹyin ogoji ọjọ la to ribi bọ lọwọ wọn. Mi o le gbagbe iriri yii ti maa fi jade laye'' Nipa igbeyawo to ni awọn lọ ṣe, arakunrin yii ni ko si ohun ti yoo di igbeyawọ naa lọwọ. ''A o ni tori iṣẹlẹ yi ka wa ni ki aburo mi ma fẹ iyawo mọ lati Katsina. Ohun to ṣẹlẹ ti ṣẹlẹ. Igbeyawo yoo tẹsiwaju'' Sani wa sọ pe ohun faramọ ọrọ ti Gomina Zamfara tẹlẹ, Ahmed Yerima  sọ pe ijiroro lọna kan gbogi, nikan ni wọn le fi wa ojutu si ipenija ijinigbe ati janduku to ti wa nilẹ lati ọjọ yi. Igbakeji aarẹ Tinubu,Kashim Shettima sọ pe ko ni pẹ mọ ti aarẹ yoo fi ṣiṣọ loju ọna abayọ rẹ si ipenija aabo ati ijingbe to sodo ni ariwa Naijiria. ''Laarin ọsẹ meloo kan si asiko yi ni ao kede ọna abayọ Pulaaku ti yoo koju gbogbo ipenija tawọn eeyan wa ni iwọ oorun ariwa n koju'' Shettima ni eleyi yoo koju wulẹ́wulẹ ọrọ to wa nidi ajinigbe ati wahala awọn janduku agbebọn ni ilẹ Ariwa. Laipẹ yi Gomina Zamfara tẹlẹ Sani Ahmed Yarima sọrọ nipa ipenija yi ti Zamfara to sunmọ Katsina naa n koju. ''Ọna abayọ ti e mi ro ni pe ka joko jiroro pẹlu awọn janduku gẹgẹ bi ijọba ṣe ṣe pẹlu awọn agbebọn ti Niger Delta nigba kan ri'' O sọ pe ''eleyi yoo mu opin ba wahala yi patapata.Ọmọ Naijiria lawọn taa n wi yi to si ṣe pe diẹ ajoji ilẹ yi lo wa lara wọn.'' Bẹẹ ni Yarima ṣalaye fun BBC ninu ifọrọwanilẹnuwo."
NDLEA mú olókoòwò méjì òni fayawọ́ egbògi olóró,wo nkán tí wọ́n yà n'ìgbẹ́,Awọn osisẹ ajọ to n gbogun ti lilo oogun oloro ni Naijiria NDLEA ti kede bawọn se ri  oogun oloro orisi tawọn olubi kan  gbiyanju lati gbe jade lati Naijiria lọ si ilẹ okere. Ninu awọn ti ọwọ ajọ yi tẹ la ti ri awọn oniṣowo meji ti wọn n lọ si Hong Kong ati orileedee France pẹlu oofgun oloro ti wọn gbe mi sikun. Ẹni akọkọ ThankGod Chimamkpa Emenike to jẹ ẹni ọdun mejidinlogoji ti wọn si mu lọjọ Ẹti ogunjọ Oṣu Kẹwaa nigba to fẹ wọ baalu lọ si ilẹ Faranse. Ọjọ keji ọjọ ti wọn mu ThankGod ni okete boru fun ẹni ọdun mọkanlelogoji, Agbo Chidike Prince to fẹ wọ baalu Ethiopian Airline lọ si Hong Kong gba Addis Ababa. Lẹyin ti wọn fi wọn si ahamọ, alukoro ajọ naa Femi Babafemi sọ ninu atẹjade pe ẹni akọkọ ya oogun oloro heroin mejilelaadọrin ti iwọn rẹ si to kilo 1.171. Chidike to jẹ ẹni keji gẹgẹ bo ṣe wi ya igbẹ oogun oloro cocaine mọkandinlaadọta ti iwọn rẹ si to giraamu 998.53. Ninu ọrọ rẹ, Babafemi sọ pe Chidike jẹwọ pe oniṣowo to n ta ẹya ara ọkọ,spare parts, loun ni ọja Alaba International to wa ni Eko. ''O fikun ọrọ rẹ pe miliọnu mẹta ati abọ Naira ni wọn yoo san fun oun toun yoo si fi owo yi ra ọja pada wa si Naijiria lati Hong Kong'' Femi Babafemi tẹsiwaju ninu atẹjade rẹ pe lọjọ Kẹẹdọgbọn oṣu Kẹwaa awọn tun mu arakunrin mii to fẹ gbe oogun oloro skunk lọ si Oman. Babafemi ṣalaye pe Agbo Celestine lorukọ afurasi yi to si sọ pe oun sipo pada lati Naijiria lọ si Oman loṣu Kaarun ọdun yi toun si n ṣiṣẹ ni ile itura kan lati igba naa koun to pada wa ya sidi fayawọ oogun oloro. Idi mejidinlọgọta skunk ti iwọn rẹ jẹ 29.10kg ni wọn ka mọ lọwọ. Ẹwẹ, Ajọ naa s pe awọn tun ri skunk ti apapọ iwọn rẹ to 2,197 kg gba lọwọ awọn eeyan ni ipinlẹ Ondo laarin ọjọ mẹrin. Awọn ibomiran to ni ọwọ awọn tun ti oogun oloro ni :
"Àjọ NDLEA ṣàwárí egbògi olóró Tramadol, Opioid tó tó N5b ni Eko,lIleeṣẹ to gbogun ti egbogi oloro lorilẹede Naijiria NDLEA tí kede pe awọn ti ṣawari egbogi oloro Tramadol ati ọpọlọpọ Opioid toto bilọnu maraun un naira ni ile gbe kan ń ipinlẹ Eko. Bakan naa ni ajọ ọhun tun kede ọwọ tẹ meji lara awọn afurasi ọdaran ti wọn hu iwa ọdaran naa eyi to lodi sì ofin orilẹede Naijiria. Agbẹnusọ ajọ naa, Femi Babafemi, ninu atẹjade to fi lede niluu Abuja ni awọn ṣawari awọn egbogi oloro naa ni agbegbe Amuwo Odofin nipinlẹ Eko. Babafemi ni ẹni to ni ile naa, Aloysius Okeke wa lara awọn ti ọwọ tẹ. O ni gbogbo egbogi oloro Tramadol tí awọn ṣawari ninu ile naa to milọnu mẹta ati abọ pẹlu ọpọlọpọ egbogi oloro Codeine. ""Kete ti a mu afurasi kan Olanrewaju Lawal Wahab, ẹni to pin awọn egbogi oloro naa lọjọ naa. "" A gba ọkọ ayọkẹlẹ to fi n pin egbogi oloro ọhun kiri pẹlu igo Codeine tótó ẹgbẹrun mẹrinla. ""402,500 tabilẹti tramadol 250mg; 50,000 tabilẹti tramadol 225mg ati 210,000 kapsul  pregabalin 300mg,” Babafemi ni Ọga agba fun ajọ ọhun, Brig Gen Buba Marwa ti kan sara awọn ọmọ ajọ naa nipinlẹ Eko fun isẹ takuntakun tí wọn ṣe lati ṣawari awọn afurasi ọdaran naa. Marwa wa rọ awọn ọmọ ogun lati dẹkun ṣíṣe isẹ fifọ ilu mọ eyi ti wọn gunle."
"April Fool kọ́, ìjọba tí buwọ́lu òfin tó faramọ igbó fífà bẹ̀rẹ̀ lọ́jọ́ kíní oṣù Kẹrin,""Awọn eeyan orileede Germany kan wa to ṣe pe lẹyin ti wọn ba pari iṣẹ oojọ wọn, ọti ni wọn nifẹ si ni mimu.Awa kan ṣaa fẹ maa fa igbo ni tiwa ni.’’ Gbolohun ree lẹnu  Marcel Ritschel to n dawọ idunnu lẹyin ti orileede Germany tawọn eeyan mọ fun ọti mimu ti ṣe faramọ igbo fifa. Bẹrẹ lati ọjọ Kini oṣu Kẹrin, ijọba ti faaye gba igbo fifa fun araalu amọ igbalaaye yi wa  pẹlu alaye. Amọ awọn agbofinro n ke gbajare pe ewu nla n bẹ loko longẹ pẹlu igbesẹ yii. Ijọba kede iyipada ofin lori ọrọ yii.eyi ti yoo gberasọ layajọ April Fool lootọ ṣugbọn awada kọ ni ọrọ to wa nilẹ yii. Nibi tawọn eeyan ti kora jọ ni Neustadt, agbegbe  Dresden ti faaji a ti maa sẹlẹ laarin gbungbun ilu naa ni a ti ṣalabape Marcel Ritschel. Ni aaye yi, niṣe lawọn eeyan n fa igbo ni ita gbangba ṣaaju ki ijọba to kede didẹkun ofin to de ma fagbo toi wa nilẹ tẹlẹ. Lara awijare to mu ki wọn faaye gba igbo fifa naa re-aimọye lo ti n fa igbo tẹlẹ ki ijọba to ni awọn faaye gba. Wọn tun sọ pe yoo dẹkun awọn to n ta igbo lọna ẹburu nigba ti igbalaye ba ti wa lati ta nita gbangba. Ohun tawọn to n ja fun fifa igbo ni ita gbangba sọ ree gẹgẹ bi awijare ti wọn. Bẹrẹ lati Ọjọ Kini oṣu Kẹrin Bẹrẹ lati ọjọ Kini oṣu Keje: Ọjọ ti pẹ ti awọn to n mu igbo ti fẹ ki wọn ṣọ mimu ati tita rẹ di ohun ti ofin faaye gba. Bawọn kan ṣe n yayọ ofin tuntun yii, ni awọn to tako bi Ọjọgbọn Ray Walley ṣe sọ pe ilana tuntun yi yoo ṣe akoba fun ilera, ti yoo si tun mu alekun ba iye awọn to n fa igbo. O ni pẹlu pe awọn ti ọjọ ori won ko to ọdun mejidinlogun ko le jẹ anfaani ofin yi, pupọ awọn ọdọ ni yoo maa wa ọna ẹburu lati ra igbo. Orileede Germany wa lara awọn orileede to ti n ṣe iye meji lori ọrọ fifi ofin de igbo fifa nita gbangba. Ni orileede Canada, o ti ṣe diẹ ti igbo mimu ati tita lai bẹru agbofinro ti di gbẹfẹ. Orilẹede Canada si ni orilẹede keji to tu okun ofin lọrun Kukuye lẹyin ti orilẹ-ede Uruguay ti se bẹẹ."
Ọwọ́ tẹ ọmọ ọdún 19 tó ń gbé òògùn olóró lọ sí òkè òkun- NDLEA,Oṣiṣẹ ajọ to n risi igbogunti oogun oloro ni Naijiria, NDLEA ni ọwọ awọn ti tẹ ọmọ ọdun mọkandinlogun kan fun ẹsun gbigbe ogun oloro. Ọmọ ọdun mọkandinlogun naa ti orukọ rẹ n jẹ Benjamin Nnamani Daberechi ni ọwọ tẹ ni papakọ ofururu Nnamdi Azikiwe International Airport ni ilu Abuja. NDLEA ni Benjamin n gbe oogun oloro Methamphetamine ti wọn gbe pamọ si inu ede( crayfish) lọ si ilẹ Yuroopu ti o ni oun lọ lati lọ kawe ni fasiti. Akẹkọọ naa ni ọwọ tẹ ni asiko ti o fẹ lọ wọ ọkọ ofurufu Turkish Airlines. Lasiko ti wọn n ṣe ayẹwo rẹ ni papakọ naa ni arakunrin naa ni oun lọ si Cyprus fun ẹkọ ohun, amọ lẹyin ayẹwo finifini ni wọn ri oogun oloro 7.2kg ninu apo ede to n gbe lọ. Agbẹnusọ ajọ NDLEA, Femi Babafemi ninu atẹjade to fi lede ni ayẹwo ohun to gbe naa fihan pe oogun oloro Methampetamine lo gbe sibẹ. Bakan naa ni ọwọ ajọ naa tẹ awọn miran ti wọn n gbe oogun oloro naa , lọna ati gbe lọ si oke okun. Ajọ naa ni ọwọ palaba wọn ti segi, ti wọn yoo si foju wina ofin. Wọn tun kilọ fun awọn araalu lati sọra fun iwa ọdaran, ati aṣilo oogun, ati igbiyanju lati gbe oogun oloro lọ si oke okun.
Wo ọ̀nà tuntun tí àwọn afurasí ń lò láti gbé ògùn olóró,Ọwọ ṣikun ajọ to n gbogun ti lilo oogun oloro ni Naijiria NDLEA ti tẹ awọn afurasi onifayawo oogun oloro kan jakejado Naijiria. Ninu awọn ti ajọ naa kede pe awọn ri mu lawọn kan to ko oogun oloro sinu agolo ''milo'' ati ọṣẹ ibilẹ eleyi ti wọn gbero lati gbe lọ si Yuroopu,UAE ati Asia. Femi Babajide to jẹ alukoro ajọ naa lo fidi ọrọ yi mulẹ loju opo wọn ni Facebook. O ṣalaye pe awọn afurasi yi ko oogun oloro bi methamphetamine ati opioids sinu apo atọwọda ti wọn ran sara ṣokoto jeans ati ninu ọmọ langidi. Bakan naa lo lawọn tun ribi dena oogun oloro lawọn ileeṣẹ kan tawọn eeyan ti n fẹru ranṣẹ to wa nilu Eko. Lara ohun ti wọn ri gba nibẹ la gbọ pe Tramadol 225mg ti wọn gbe pamọ sinu apo ṣokoto jeans,igbo ti wọn ko sinu ori ‘’baby’’ ọmọ langidi to n lọ si Dubai ati Tramadol 225mg ti wọn gbe pamọ sinu milo. O tẹsiwaju pe awọn tun ri awọn oogun oloro kan ti wọn n gbiynaju lati gbe wọ Naijiria lati Florida lorileede America. Ẹni to lẹru naa arakunrin Daniel Ogi ni wọn sọ pe awọn ri mu ladugbo Akem Shittu Ajao Estate lọjọ Kẹrinlelogun oṣu Kọkanla . Gẹgẹ bi Babafemi ṣe sọ, ọwọ NDLEA tun tẹ arakunrin kan ẹni ọdun mẹrindinlọgọta, Okechukwu Ogala to jẹ baba isalẹ to maa n ko awọn ọdọ lati fi ṣe fayawọ oogun oloro lọ si awọn orileede ilẹ Asia. Ladugbo Mushin nilu Eko yi kanna awọn oṣiṣẹ NDLEA tun gba  kilo igbo 393  ni ṣọọbu kan to wa ni Akala ti wọn si gba afurasi oniṣowo oogun oloro kan Justin Enuonye mu. Wahab Olota toun naa jẹ afurasi oniṣowo oogun oloro ladugbo Adedoja ni Mushina ko si pampẹ ajọ NDLEA. Ni Ipinlẹ Edo,ọmọ ọdun mejilelogun kan Mson Bunde ni wọn ka mọ ninu ile amọ kan to wa ninu oko ti wọn gbin igbo si. Kilo ẹgbẹrun mẹfa din diẹ ni wọn ri gba lọwọ rẹ.
M﻿ọ̀ nípa òògùn olóró Fentanyl tí àwọn kan fẹ́ má tà ní Naijiria báyìí,Ajọ to n gbogun ti lilo ati tita oogun oloro ni Naijiria, NDLEA ti fi ikede sita lori oogun oloro tuntun kan to fẹ ẹ di tita ni Naijiria. Agbẹnusọ ajọ NDLEA, Femi Babafemi sọ ninu ikede kan ni ọjọ Iṣẹgun pe aṣiri ṣẹṣẹ tu si ajọ naa lọwọ nipa eto ti awọn kan n ṣe lati ko oogun oloro Fentanyl wọ Naijiria. Babafemi sọ pe oogun oloro naa l’agbara ju Tramadol lọ ni ilọpo ọgọrun. Bakan naa lo kilọ pe oogun naa ti wọn ṣe ni ọna ti ko tọ ọ, tun le fa iku ọwọọwọ laarin awọn ọdọ ti awọn oniṣowo rẹ fẹ ma a ta a fun. Ajọ NDLEA sọ ninu atẹjade naa pe gbogbo igbesẹ to yẹ ni lo waye, lati ri i pe oogun oloro naa ko di tọọrọ fọn kale ni Naijiria. O ni oogun naa n ko ipa to ju ìdá aadọrin lọ ninu iku, to si tun jẹ gboogi nkan to n fa aloju oogun ni America. Ajọ NDLEA sọ pe oogun oloro Fentanyl le jẹ olomi tabi lubulubu, to si le ma ni i iwe alẹmọ lebẹẹli lara. O ni wọn tun le da a papọ mọ awọn oogun mi ti dokita ba kọ fun alaisan. “Eyi to jẹ olomi rẹ le wa lori igba gẹgẹ bi oogun ti wọn n fin sin iho imu, oogun oju tabi ipanu kekeeke. “Nitori naa la ṣe n ke si awọn obi lati kiyesara, ki wọn si kilọ fun awọn ọmọ wọn lati ma dan oogun naa wo. Nkan ti Fentanyl le ṣe ninu agọ ara Onimọ nipa ilera kan, Bruce Ibiso, sọ fun BBC Pidgin pe oogun fun irora ni Fentanyl jẹ́. Ọgbẹni Ibiso ṣalaye pe awọn akọṣẹmọṣẹ nikan lo ma n lo o fun alaisan, ti kii ṣe nkan ti wọn n ta lori igba laarin ilu. O ni wọn ṣaba ma n lo fun alaisan ti wọn fẹ ṣe iṣẹ abẹ fun, tabi lati kun alaisan ni oorun. “Ṣugbọn awọn eeyan buruku kan ti n gbiyanju lati ṣi i lo bi wọn ṣe ṣe si tramadol ati awọn oogun ikọ́ mii to ni codeine ninu nitori bo ṣe ma n mu ara gba yagi-yagi.” Ajọ NDLEA sọ pe wọn ami ti o fi le mọ ẹni to ti lo Fentanyl tabi lo o ju bo ṣe yẹ ni pe: Lootọ ni oogun naa jẹ eyi ti wọn n ṣe nileeṣẹ apoogun, amọ eyi ti a sọ yii ni awọn kan n ṣe lọna aitọ. Ajọ to n gbogun ti ajakalẹ aarun ni America, CDC, sọ pe oriṣiriṣi ọna ni ‘ayederu’ yii wa. O ni eyi to jẹ lubulubu rẹ bi atike fi ara jọ awọn oogun mii. Amọ wọn ṣaba ma n pòó mọ awọn oogun bi heroin, cocaine ati methamphetamine, ti wọn si tun ma n ṣe si onikoro ko le jọ awọn oogun irora mii.
Ọwọ́ NDLEA tẹ bàbá ìsàlẹ̀ àwọn tó ń gbé oògùn olóró, gbẹ́sẹ̀lé kóró tramadol 497,900,Ọwọ ajọ to n gbogun ti egboogi oloro ni Naijiria, NDLEA, ti tẹ ẹni to ni ile itura Adekaz Hotels, Ademola Afolabi Kazeem, ti ọpọ mọ si Alhaji Abdallah Kazeem Muhammed lori ẹsun egboogi oloro. NDLEA ninu atẹjade kan ti agbẹnusọ rẹ, Femi Babafemi fi lede sọ pe awọn mu afurasi naa lẹyin ọjọ mẹwaa ti awọn ti n wa. Ọjọ kinni, oṣu Kọkanla, ọdun 2022 yii ni wọn kede pe awọn n wa afurasi naa lẹyin to kọ lati yọju si ọọfisi wọn nigba ti wọn ti kọkọ fi iwe pe lẹyin ṣaaju. NDLEA ni iwadii awọn fi han pe afurasi naa lo n ṣe agbatẹru awọn to n gbe oogun oloro cocaine lọ silẹ Dubai atawọn orilẹ-ede mii lagbaye. Ọwọ tẹ ọkunrin ọhun lẹyn ti ọwọ tẹ ọkan lara awọn ọmọlẹyin rẹ, Bolujoko Muyiwa Babalola, to jẹ awakọ ero BRT ni papakọ ofurufu ilu Eko, ti ọkunrin ọhun si sọ pe Adekaz ni baba isalẹ oun. Ko din ni iwọn ẹẹdẹgbaarun giramu (900 grams) oogun oloro cocain ti wọn ka mọ Bolajoko lọwọ. Atẹjade naa ni lẹyin ti NDLEA fiwe pe Adekaz to si kọ lati yọju si ọọfisi awọn ni wọn gba ile ẹjọ lọ. Lara awọn nnkan ti wọn bere lọwọ ile ẹjọ naa ni pe ko gbẹsẹle awọn ile afureasi ọhun to wa niluu Eko ati ilu Ibadan. Bẹẹ naa ni wọn tun bẹ ile ẹjọ ọhun lọwẹ pe ko gbẹsẹle owo Adekaz ti iye rẹ to okòólénígba dín mẹ́tà miliọnu naira (₦ 217,000,000.00) to wa ni bankii. Yatọ si ọkunrin naa, NDLEA tun fi ṣikun ofin mu awọn afurasi mii ni ipinlẹ Ogun, Osun, Ondo ati Edo, ti wọn si gbẹsẹle oniruru oogun oloro bii igbo ti iwọn rẹ to tọọnu meje abọ. NDLEA tun gbẹsẹlekoro oogun tramadol ti iye rẹ di diẹ ni ẹgbẹrun lọna ẹẹdẹgbẹta ni papakọ ofurufu ilu Eko.
Ọwọ́ àjọ NDLEA tẹ afurasí tó ń fi ''wheelchair'' bojú ṣe kátà-kárà egbòogi olóró,Ajọ to n gbogun ti tita ati lilo egbogi oloro lorilẹ-ede Naijiria, NDLEA, ti fi panpẹ ọba mu ọkunrin kan to ni ipenija ara, Godwin Emuneyin, ẹni ọdun marundinlaadọta to n fi kẹkẹ alailera ta egbogi oloro. Awọn oṣiṣẹ ajọ naa ni ipinlẹ Edo ni wọn mu Godwin nilu Afuze, nijọba ibilẹ ila-oorun Owan, lọjọ Iṣẹgun to kọja lẹyin ọpọlọpọ ifimufinlẹ. Lakoko ti ọwọ tẹ ẹ, Godwin ni wọn gbamu pẹlu apoti kan ti egbogi oloro “methamphetamine” iwọn mejidinlogun ati igbo ti wọn ti ṣe sinu ọra pelebe mọkanlelaadọrin. Atẹjade kan lati ọwọ Femi Babafemi to jẹ adari ẹka iroyin ajọ NDLEA wi pe Godwin lo n lo ipenija ẹsẹ rẹ ati kẹkẹ alailera to n lo lati fi tan awọn eeyan jẹ to si n ṣe iṣẹ labẹlẹ. Ninu igbiyanju ajọ naa lati tubọ gbogun ti itankalẹ egbogi oloro nipinlẹ Edo, wọn ṣe ipalẹmọ baagi igbo mejilelogoji ti iwọn rẹ jẹ ọgọrinlenirinwo kilo ni aba kan ni Aviosi, nijọba ibilẹ iwọ-oorun Owan. Bakan naa ni wọn ri igbo ti iwọn rẹ to ọkanlelọgbọnlenigba kilo ni Utese, nijọba ibilẹ ila-oorun-ariwa Ovia, lẹyin ti wọn dana sun oko igbo to le ni saare ilẹ mọkanla.
Tobi Amusan lọ rọ́ọ́kún nílé ná torí ẹ̀sùn àìṣe àyẹ̀wò lílo òògùn olóró,Ẹgbẹ́ tó ń ṣèwádìí òòtọ́ nípa àwọn eléré ìdárayá ní kí Tobi Amusan lọ rọ́ọ́kún nílé ná torí ẹ̀sùn pé kò ṣe àyẹ̀wò lílo òògùn olóró Ẹka to n se ọfintoto iwa otitọ laarin awọn elere idaraya, The Athletics Integrity Uniti (AIU) ti kede pe ki gbajumọ asare ori ọdan, Tobi Amusan lọ rọọkun nile na. Ẹsun ti ẹka AIU fi kan Amusan ni pe o kuna lati se ayẹwo lilo oogun oloro nigba mẹta ọtọọtọ laarin ọdun kan. Loju opo ayelujara Twitter ajọ AIU naa ni wọn ti kede igbesẹ ọhun, to si ni ẹsun yii le mu ki wọn ni ki Amusan lọ sinmi nile fun ọdun meji gbako lai kopa ninu ere sisa kankan, to ba fi jẹbi ẹsun naa. Ẹka AIU wa salaye pe igbimọ olugbẹjọ lati huwa ọmọhuwabi labẹ ẹka naa yoo gbọ ẹjọ Amusan saaju idije ere idaraya lagbaye ti yoo bẹrẹ lọjọbọ. Ajọ to n gbogun ti egbogi oloro lilo fun awọn elere idaraya, AIU, ti fẹsun kan ọmọ Naijiria to gba ami ẹyẹ obinrin to le sa ere ju lagbaye, Tobi Amusan, lẹyin to kọ lati ṣe ayẹwo oogun oloro. Amusan lo fi ọrọ naa lede loju opo Facebook rẹ. O ni “Lonii ni ajọ Athletics Integrity Unit, AIU, fẹsun kan mi pe mo ru ofin sise ayẹwo lilo oogun oloro lẹyin ti mi o ṣe ayẹwo naa lẹẹmẹta laarin ọdun kan sẹyin.” O ṣeeṣe ki Amusan ma lee kopa ninu idije ife ẹyẹ agbaye ‘world championships’ ti yoo waye loṣu to n bọ latari ẹsun yii. Amọ ṣa, Amusan ti fesi si ẹsun naa loju opo Instagram rẹ, nibi to ti sọ pe oun ko lo oogun oloro kankan. O ni “gbogbo igba ni AIU maa n ṣe ayẹwo fun mi.... ọwọ mi mọ.” “Mo ti ṣetan lati pe ẹsun yii nija, awọn mẹta to jẹ adajọ ere idaraya ni yoo si joko lori ọrọ naa ki a to bẹrẹ idije ife ẹyẹ agbaye loṣu to n bọ.” Ofin AUI sọ pe ẹnikẹni to ba kọ lati jọwọ ara rẹ fun ayẹwo oogun oloro nigba mẹta ọtọtọ laarin ọdun ko ni lanfani lati kopa ninu ere idaraya naa fun ọdun kan tabi ọdun meji. Ọjọ Aiku to kọja yii ni Amusan ṣẹṣẹ gba ami ẹyẹ ‘Diamond League’ ni Silesia, eyii to n waye lẹyin aṣeyọri rẹ ni Stockholm. Ẹwẹ, aarin ọjọ kọkandinlogun si ọjọ kẹtadinlọgbọn, oṣu Kẹjọ, ni idije ‘World Athletics Championships’ yoo waye ni olu ilu Hungaria, nibi ti ireti wa pe Amusan yoo ti kopa.
Ọwọ́ NDLEA tẹ bàbá ẹni ọdun 67 tó gbé ọgọ́rùn ún òkèlè 'cocaine' mì,Ọwọ ajọ to n gbogun ti egboogi oloro, NDLEA, ti tẹ baba ẹni ọdun mẹtadinlaadọrin kan, Chukwuemeka Clement, lori ẹsun pe o gbe oogun oloro ‘cocaine.’ Papakọ ofurufu Nnamdi Azikwe to wa niluu Abuja ni ọwọ ti tẹ ọkunrin ọhun pẹlu okele ‘cocaine’ọgọrun to ti gbe mi ṣaaju. Afurasi naa ni oun gbe oogun oloro ọhun lọna ati kowojọ lati fẹ iyawo tuntun. Ọkunrin ọhun sọ pe apapọ ọgbọn ni oun lo lorilẹ-ede Brazil, Ethiopia ati Thailand lai ri nnkankan mu pada wa si Naijiria. Ninu atẹjade kan ti agbẹnusọ NDLEA, Femi Babafemi fi lede, o ni iye iwọn gbogbo oogun oloro ọgọrun ti ọkunrin naa gbe mi jẹ 2.195kg. Afurasi naa ni oun ti kọkọ fẹ iyawo tẹlẹ amọ obirin naa jade laye lai bi ọmọ kankan fun oun. O ni eredi ree ti oun ṣe gbe oogun oloro lati fẹ iyawo miran, ki oun si bẹrẹ igbeaye ọtun. Yatọ si baba yii, NDLEA tun ni ọwọ awọn tẹ obinrin ẹni ọdun marundinlaadọta kan, Bilikisu Mohammed Bello, lasiko to n rinrinajo lọ si Saudi Arabia. Obirin ọhun jẹwọ fun NDLEA pe ilu Kano ni oogun oloro ti oun gbiyanju lati gbe rinrinajo wa ki oun to gbe oogun naa mi. Nigba to mu NDLEA de ile ti oogun naa wa ni Kano, wọn ba awọn iyoku oogun oloro naa ninu ile ọhun. Ẹwẹ, NDLEA, pẹlu ajọṣẹpọ ileeṣẹ ọmọ ogun, Amotekun atawọn ẹṣọ alaabo miran ti dana sun oko kan ti wọn ti n gbin igbo niluu Ogunmakin, to wa ni ijọba ibilẹ Owode, nipinlẹ Ogun. NDLEA ni iye iwọn igbo ti wọn bajẹ ninu oko naa le ni tọọnu mẹwaa.
Ọmoͅ osͅù méͅfà kú lórí èͅsùn pè ìyá rèͅ fun ní òògùn olóró ‘Tramadol’,Iroyin lati orileͅede Cameroon fi lede pe arabinrin kan ti gbeͅmi oͅmoͅ reͅ leͅyin to fun ni oogun oloro Tramadol ko le sun foͅnfoͅn. Awoͅn aradugbo ti oͅroͅ naa sͅoju woͅn ni o dabi eͅni pe ara ikoko naa ko ya, ti o si n jeͅrora ni eͅgbeͅ kan, amoͅ nise ni iya reͅ ti ilekun moͅ to si sͅI faanu tii lasiko to feͅ loͅ jaye ni ile igbafeͅ (Clubhouse). Woͅn ni nigba to de aaroͅ oͅjoͅ keji lo ri pe oͅmoͅ naa ko mi moͅ, to fi gbe jade.  Agbegbe Quarter 9, Likomba, Tiko Sub-division ni eͅkun iwoͅ oorun Cameroon ni isͅeͅleͅ naa ti waye. Bi awoͅn ara adugbo sͅe gboͅ oͅroͅ yii ni woͅn beͅreͅ si ni na obinrin to fun oͅmoͅ reͅ ni oogun oloro Tramadol mu naa. ‘’Kii se igba akoͅkoͅ niyii ti Ngodere, iya oͅmoͅ naa yoo ma fun oͅmoͅ reͅ ni Tramadol, ki o ba le rin irin tireͅ jade kuro ni ile.’’ ‘’Aibikita iya lo pa oͅmoͅ naa, ti awoͅn miran si ni o yin oͅmoͅ naa ni oͅrun pa ni,amoͅ o ni oͅroͅ ko ri beͅeͅ. Fidio to n ja ranyin nita safihan bi woͅn se n na arabinrin naa, ti oͅpoͅ ero si pejoͅ si beͅ, peͅlu oͅmoͅ ikoko naa loͅwoͅ ti ko mi moͅ. Eͅgbon Ngodere ti woͅn feͅsun kan pe o fun oͅmoͅ reͅ ni Tramadol oͅhun lo loͅ fi eͅjoͅ reͅ sun ni ileͅjoͅ amoͅ ti woͅn ni woͅn ko fi panpeͅ mu nitori oͅroͅ abeͅle ni. Leͅyin naa ni woͅn ni woͅn gbe loͅ si sͅoͅoͅsͅI fun adura. Ki isͅeͅleͅ yii to waye ni iya reͅ ni Ngodere ti sa kuro nile nitori o gba oyun. Gͅeͅgeͅ bi awoͅn onimoͅ sͅe soͅ, oogun Tramadol ni woͅn ma n lo fun awoͅn eniyan ni ileewosan ti woͅn ba n jeͅ irora, ti ko si ni jeͅ eͅni oͅun ni imoͅlara irora to n la koͅja. O seese ki awoͅn eniyan sͅI oogun yii lo tabi ki o di baraku, ti o si lee jasi iku. Ni awoͅn orileͅede ni Africa, oogun Tramadol peͅlu awoͅn oogun ti woͅn fofin de pe woͅn ko gboͅdoͅ maa taa lai gba iwe asͅeͅ lati ileewosan. Amoͅ oͅpoͅloͅpoͅ awoͅn oͅdoͅ ni woͅn n sͅI oogun yii lo lai bikita ipalara to n sͅe fun ara woͅn. Agbeͅnusoͅ fun eͅkun ti isͅelͅeͅ naa ti waye ni woͅn ma n ta oogun oloro naa ni agbegbe Tiko, ti eͅnikeͅni si lee na oͅwoͅ si lati raa.
""
NDLEA mú bàbá tójú ń dùn, ẹni ọdún 67 pẹ̀lú egbòogi olóró, gba kóró tramadol 1.6m l‘Eko,Ajọ to n gbogun ti egboogi oloro ni Naijiria, NDLEA, ti gbẹsẹle oogun oloro cocaine atis skunk ti awọn eeyan kan gbe wọ Naijiria lati orilẹ-ede Brazil. Bẹe naa ni wọn tun gbẹẹle oogun oloro tramadol ti iye owo rẹ din diẹ ni miliọnu meji naira niluu Eko. Ninu atẹjade kan ti agbẹnusọ ileeṣẹ naa, Femi Babafemi fi lede, o ni papakọ ofurufu Akanu Ibiam International Airport, AIIA, to wa niluu Enugu ni ọwọ ti tẹ awọn to gbe cocaine ati skunk wọ Naijiria. Nigba ti baba agba kan ti ko riran wa lara awọn ti ọwọ tẹ lori ẹsun gbigbe oogun oloro ni Osun, Kano, Ondo, Edo ati ilu Abuja. Babafemi sọ pe ọkunrin kan to n bọ lati orilẹ-ede Brazil, Eze Christian Ikenna ni ọwọ tẹ niluu Enugu pẹlu awọn apo kan to sọ pe àgbo lo wa ninu rẹ, amọ nigba ti wọn yoo fi yẹ awọn apo naa wo, egboogi cocaine lo wa ninu rẹ. O fi kun pe inu ile akẹru kan ni ibudokọ eti omi TIncan to wa niluu Eko ni ọwọ ti tẹ awọn to ko oogun oloro sinu awọn ayọkele Toyota Sienna ati Honda Pilot ti wọn ko wọle si Naijiria. Babafemi sọ siwaju si pe awọn ti ṣawari ile kan ni Greenfield estate, to wa ni Amuwo Odofin, niluu Eko, nibi ti awọn ti ri ẹgbẹlẹgbe koro tramadol ti awọn ti n tọpinpin fun ọjọ pipẹ. Yatọ si ile yii, NDLEA tun ka koro tramadol 60,000 mọ inu ile mii lagbegbe Bariga. Nipinlẹ Osun  NDLEA ṣawari ile ti wọn n ko igbo pamọ si ni abule Sokoto, to wa ni Owena Ijesa, ni ijọba ibilẹ ila oorun Atakumosa. Gẹgẹ bii ohun ti NDLEA sọ, baba agba ẹni ọdun mẹtadinlaadọrin kan to tun jẹ afọju ni igbo ọhun wa ni ikawọ rẹ. Ni ipinlẹ Ondo, NDLEA ṣawari ọọdunrun ati aadọrin kilo igbo lagbegbe Ilale, niluu Ọwọ. Ni gba to n sọrọ loriawọn aṣeyọri naa, ọga agba NDLEA, Brig. Gen. Mohamed Buba Marwa gboriyin fun awọn oṣiṣẹ ajọ naa fun iṣẹ takuntakun ti wọn n ṣe. O ni awọn ko ni dẹkun ojuṣe wọn lati fọ Naijiria mọ lọwọ oniruru egboogi ti ko ba ofin mu.
"Ọwọ́ NDLEA tẹ afurasí afọ́jú ọkùnrin mẹ́ta tó ń ṣe káràkátà egbògi olóró,Ajọ to n gbe ogun ti lilo egbogi oloro lorilẹede Naijiria ni o le ni milọnu mẹrinla egbogi oloro Tramadol ati egbogi oloro oni mimu Codeine toto bilọnu mẹtala naira ni awọn ri gba lọwọ afurasi ni agbegbe Amuwo Odofin, Idumota ati ni paapa ofurufu Muritala Muhammed to wa ni agbegbe Ikeja nipinlẹ Eko. Lara awọn ti ọwọ tẹ ni awọn afọju ọkunrin mẹta kan ti wọn n ṣe karakata egbogi oloro lati ipinlẹ Eko lọ si ipinlẹ Eko. Ninu ọrọ ti ajọ naa fi lede fun awọn akọroyin, eyi ti agbẹnusọ ajọ naa, Femi Babafemi buwọlu salaye ọkan lara awọn afọju naa fẹsẹ. “Ọwọ tẹ Adamu Hassan, ẹni Ogoji ọdun ni ọna marosẹ Gwagwalada niluu Abuja lasiko to n lọ ilu Kano lati ipinlẹ Eko lọjọ Kejidinlọgbọn oṣu Kẹwaa ti egbogi si wa ninu apo baagi rẹ to gbe rin irinajo. “Iwadii fihan pe o mọ ohun to wa ninu apo naa. “Nigba ti a tẹ siwaju ninu iwadii ni a tun ri afọju miiran ti orukọ rẹ n jẹ Bello Abubakar, ẹni ọdun marunlaadọta. ""Ninu ọrọ rẹ, o ni oun ni iyawo ati ọmọ marun un, to si ti n gbe ilu Eko fun ọgbọn ọdun sugbọn o bẹrẹ okowo egbogi oloro ni nnkan bi ọdun marun un sẹyin.” ""Bakan ni ọwọ tun tẹ ọrẹ Bello Abubakar ti oun naa jẹ afọju, to si jẹ ẹni ọdun mọkandinlọgọta, ti orukọ rẹ n jẹ Muktar Abubakar. Gẹgẹ bi NDLEA ṣe gbe jade, Muktar Abubakar ni oun ni iyawo mẹta, to si bi ọmọ mẹrinla, ti oun ati ikeji rẹ Bello Abubakar si jọ da okowo egbogi oloro silẹ. Afurasi kẹta, Akilu Amadu, ẹni ọdun mẹdọgbọn, ti oun naa jẹ afọju naa dowo pọ pẹlu awọn Abubakar, to si jẹ pe oun lo fi egbogi oloro ran Adamu ti ọwọ tẹ loju ọna rẹ siluu Kano. Ọkan lara awọn afurasi , Mallam Aminu ti fẹsẹ gẹgẹ bi NDLEA se gbe iroyin naa jade."
Àjọ NDLEA ṣàwárí egbògi olóró nínú 'Indomie' ní pápákọ̀ òfurufú Eko,Okere tan miliọnu kan le ni ẹgbẹrun meji egbogi oloro ni ajọ to n gbogun ti ogun oloro sawari ninu pali ‘Indomie’ ati awọn ẹru miiran ni papakọ ofurufu Murtala Muhammed niluu Eko ati ipinlẹ Gombe.  Ninu atẹjade ti agbẹnusọ ajọ naa, Femi Babafemi fi lede, o ni pe ẹgbẹrun mẹfa egbogi oloro Tramadol ati awọn miiran ni wọn ko wa lati Karachi lorilẹede Pakistan ni awọn ọmọ ologun sawari ẹ lọjọ Aje, ọjọ kejila, oṣu kejila ọdun 2022.  Bakan naa ni egbogi oloro Ropypnol ti wọn tun sawari ninu pali ninu apo ‘Indomie’, eyi ti wọn fẹ fi ransẹ lọ si Johannesburg lorilẹede South Africa.  Babafemi ni ọwọ ti tẹ osisẹ ileeṣẹ Freight kan, Olaleye Adeola fun ẹsun wi pe o mọ mi pa bi pali ‘Indomie’ ṣe n lọ si orilẹede South Africa. Bakan naa ni ajọ NDLEA kede ọwọ tẹ afurasi kan ni ọja Balogun niluu Eko nigba to gbinyanju lati gbe ogun oloro lorilẹede UAE. Akunne Chibuzor ni ọwọ tẹ lọjọ isẹgun pẹlu ajọsepọ ileeṣẹ ọlọpaa ipinlẹ naa. Tí ọwọ si tẹ awọn afurasi yooku ni Ipinlẹ Oyo, Kano, ati Delta.
"Bí ọwọ́ ṣe tẹ ẹni ọdún 32 tó fún ìyá rẹ̀ lọ́run pa nípinlẹ̀ Ogun níyì,Ileeṣẹ ọlọpaa Ìpínlẹ̀ Ogun ni awọn ti fi panpẹ ofin mu arakunrin kan to maa n mu ogun oloro, Samson Sikiru ti wọn ni o fun iya to bi i lọrun pa ni agbegbe Ijebu Ode, Ìpínlẹ̀ Ogun. Agbẹnusọ Ileeṣẹ Ọlọpaa Ìpínlẹ̀ Ogun, Omotola Odutola lo fi aridaju iroyin yii lede. Wọn ni o ti pẹ díẹ̀ ti afurasi naa ti wa lábẹ́ akoso oogun oloro to maa n gbe lu ara to si jẹ pe iya rẹ lo maa n tọju rẹ, àmọ́ ọmọ yii naa lo wa pada pa iya rẹ ni agbegbe Itanran ni Ijebu Ode. Iroyin sọ pe aburo afurasi naa ọkùnrin to jẹ ọlọdẹ adugbo nigba to n bọ lati ibi iṣẹ alẹ rẹ lo kígbe sáwọn ara adugbo nigba to ri ara iya rẹ to wa nilẹ  ti ko si èémí kankan ninu rẹ mọ. Gẹgẹ bi a ṣe gbọ́, Samson ko si nílé fun iye ọdun melo kan, sugbọn wọn ni o pada wale lati wa ba wọn ṣe ọdun ileya to kọja yii pẹlu iya rẹ ni nnkan bi ọ̀sẹ̀ meji sẹ́yìn. Ile iṣẹ iroyin Channels TV ni ọwọ Ọlọpaa tẹ Samson lẹyin ti awọn ara adugbo rii pe oun lo wa nidi iku iya rẹ ti wọn si fa a le Ọlọpaa lọwọ. Nigba to n fi aridaju iṣẹlẹ naa han, agbẹnusọ Ileeṣẹ Ọlọpaa Ìpínlẹ̀ naa, Omotola sọ pe afurasi ọhun tun jẹ alaarẹ to n gba itọju to ni ṣe pẹlu ọpọlọ. Gẹgẹ bi agbẹnusọ Ọlọpaa ṣe sọ, lẹẹkọọkan, awọn mọ̀lẹ́bí rẹ maa n so o mọ́lẹ̀ tori ko ma baa ṣe ara rẹ tabi ẹlòmíràn léṣe. ""O ti wa lọdọ iya rẹ to lọ bẹ wo lasiko ọdun Sallah bo tilẹ̀ jẹ pe wọn mọ ohun to lee ṣe, sugbọn wọn n tọju rẹ ni ìwọ̀n bi iya rẹ ṣe mọ. ""Ko tii wa ye ẹnikẹ́ni boya iya rẹ ṣe ohunkohun to mu u binu  amọ iwadii ti n lọ to si ti fihan pe ṣáájú lọjọ yii kan naa, wọn de e mọ́lẹ̀ ninu ile, afi to dede tu ara rẹ silẹ to si bo iya rẹ mọ́lẹ̀ to fun un lọrun."" Iroyin taa gbọ́ ni oku arabinrin naa wa lori bẹẹdi nigba ti awọn Ọlọpaa. SP Murphy ati DPO de sugbọn nigba ti wọn wo o daadaa wọn ri apa wipe wọn fipa mu eeyan layika rẹ. Wọn ri oju Ọgbẹ lẹsẹ ọtun rẹ, eyi to fihan pe ọwọ ipa wa ninu iku rẹ. ""Samson Sikiru ṣi wa ni àtìmọ́lé Ọlọpaa lọwọlọwọ amọ ko tii si ohun pupọ ti wọn ri gba silẹ lẹ́nu rẹ nitoripe ko tii sọ ọrọ kankan to mu ọgbọn wa si awọn ibeere ti wọn bere lọwọ rẹ"", agbẹnusọ Ọlọpaa sọ bẹẹ."
"Alukoro ọlọ́pàá faraya lórí ọlọ́pàá kan tó ń fa igbó pẹ̀lú àṣọ iṣẹ́,Alukoro ileeṣẹ ọlọpaa Naijiria, Olumuyiwa Adejobi ti bu ẹnu atẹ lu aworan ọlọpaa kan to dabi ẹni pe o n fa igbo pẹlu aṣọ ọlọpaa lọrun rẹ. Aworan naa si lo ti gba ori ayelujara kan eyi to n kọ awọn ọmọ Naijiria lominu. Ọmọ Naijiria kan lo fi aworan naa ransẹ si oju opo ayelujara Adejobi lati beere fun irufẹ ijiya to tọ si ọlọpaa to n fa igbo naa. Lẹyin to se iwadi nipa aworan naa tan, Adejobi ni irufẹ iwa bẹẹ ko jẹ itẹwọgba lẹnu iṣẹ ọlọpaa. Alukoro fun ileesẹ ọlọpaa ilẹ wa naa lo fi ọrọ ọhun lede lasiko to n ba awọn araalu sọrọ loju opo Twitter rẹ. Agbẹnusọ ọlọpaa naa ni oun gbagbọ pe ipinlẹ Kwara ni iṣẹlẹ ọhun ti waye, o si ke pe agbẹnusọ ileeṣẹ ọlọpaa ni Kwara lati ṣawari ọlọpaa ọhun jade fun oun. O ni ohun ti ọlọpaa ọhun ṣe, kan oun gbọngbọn, gẹgẹ bo ṣe kan awọn araalu, ileeṣẹ ọlọpaa Kwara si gbọdọ fi ọlọpaa ọhun ṣọwọ siluu Abuja. Adejobi wa n kọminu pe “Bawo ni ọlọpaa yoo ṣe maa fa igbo lẹnu iṣẹ pẹlu aṣọ iṣẹ lọrun rẹ?” “Mo gbagbọ pe ọlọpaa ipinlẹ Kwara ree.” “Mo fẹ ki agbẹnusọ ileeṣẹ ọlọpaa Kwara ṣawari ọkunrin yii, ko si fi ṣọwọ si ọọfisi mi ni kankan.” “Mo ti maa n sọ tẹlẹ pe iru iwa bayii ko ni ṣe pẹlu ileesẹ ọlọpaa amọ ohun ti eeyan n fẹ lati ṣe fun ifẹ ara rẹ ni.” “Bawo ni ọlọpaa yoo ṣe maa fa igbo lẹnu isẹ pẹlu aṣọ ọlọpaa lọrun rẹ, heee."" Nibayi, ọpọ ọmọ Naijiria lo ti n di ẹbi iwa ika ti ọpọ ọlọpaa n hu ru igbo ati ọti mimu. Bẹẹ ba gbegbe, ọjọ Keje osu Kejila ọdun 2022 ni osisẹ ọlọpa kan yin ibọn lu ọkunrin kan ni agbegbe Ajah nilu Eko. Ọsẹ meji lẹyin igba naa si tun ni osisẹ ọlọpaa miran yinbọn lu agbẹjọro kan lọjọ ọdun keresimesi ni Ajah bakan naa. Ara awọn iwa ipaniyan ọlọpaa laibikita yii si lo sokunfa iwọde Endsars to waye lọdun 2020 lati tako iwa ika awọn ọlọpa Naijiria."
NDLEA dáná sun egbògi olóró tó lé ọgọ́rùn-ún bílíọ̀nù náírà,Àjọ tó ń gbógunti lílo egbògi olóró ní orílẹ̀ èdè Nàìjíríà, NDLEA ti dáná sun egbògi olóró tó lé ní ọgọ́rùn-ún bílíọ̀nù náírà. Ní agbègbè Badagry ní ìpínlẹ̀ Eko ni wọ́n ti dáná sun àwọn egbògi olóró náà èyí tí wọ́n jáwọ ibi tí wọ́n ń kówọn sí ní Ikorodu lọ́sẹ̀ tó kọjá. NDLEA ní ìgbà akọ́kọ́ nìyí tí àwọn yóò ṣe àwárí egbògi olóró tí ó pọ̀ tó báyìí láti ìgbà tí iṣẹ́ wọn ti bẹ̀rẹ̀. Wọ́n ní ilé ẹjọ́ gíga ìjọba àpapọ̀ tó wà ní ìpínlẹ̀ Eko ló fún àwọn ní àṣẹ láti dáná sun egbògi olóró náà. Nínú tọ́ọ̀nù 1.8 èyí tí wọ́n rí mú níbi iṣẹ́ náà, wọ́n ní búlọ̀kù 1,828 ni àwọn dáná sun tí àwọn sì fi ìyókù pamọ́ láti fi ṣẹjọ́ pẹ̀lú àwọn afurasí tí wọ́n mú nígbà tí wọ́n yawọ ilé náà. Àwọn afurasí ọ̀hún náà tẹ̀lé àjọ NDLEA lọ sí ibi tí wọ́n ti lọ sun egbògi olóró ní Ibereko Badagry tí wọ́n sì tọwọ́bọ ìwé pé kí NDLEA dáná sun àwọn egbògi náà. Àjọ náà ní gbogbo dúkìá tí àwọn afurasí náà bá fi owó egbògi olóró kójọ ni àwọn yóò gbà pátápátá. Buba Marwa tó jẹ́ olórí àjọ NDLEA ṣàlàyé pé láàárín ogún oṣù sí àsìkò yìí ọkọ̀ 249 ni àwọn ti gbà lọ́wọ́ àwọn tó ń gbé egbògi olóró tí àwọn sì tún ti dí akoto owó 600 ní àwọn ilé ìfowópamọ́. Marwa tún fi kun pé kò dín afurasí 2904 tó ti fojú ba ilé ẹjọ́ lórí ẹ̀sùn gbígbé agbògi olóró. Ṣ﻿aaju ni a ti mu iroyin wa pe Ajọ tó ń gbógun tí lilo oògùn olóró lorilẹede Naijiria, NDLEA ti jawọ ibi ti wọ ti awọn oloogun oloro gbe oogun oloro to le ni ọgọrun biliọnu Naira (N194, 775,000,000) pamọ si. Eyi jẹ igba akọkọ ni itan igbogun ti oogun oloro lorilẹede Naijiria ti ọwọ yoo tẹ awọn ologun oloro lọgọọrọ lẹẹkan naa. Agbegbe kan ni Ikorodu ni wọn ti ri oogun oloro naa to le ni ẹgbẹrun kilo. O kere tan awọn to ni oogun oloro yii ni awọn ọtẹlẹmuyẹ naa fi panpẹ mu ni ẹyọ kọọkan kaakiri ilu Eko. Ọmọ orilẹede miran wa lara awọn olori awọn oloogun ọrọ mẹrin ti wọn ri mu ni ilu Eko. Awọn wọnyii ni ajọ to n gbogun ti oogun oloro, NDLEA ni awọn ti n wa lati ọdun 2018 nitori wọn pẹlu ẹgbẹ awọn oloogun oloro lagbaye. Ọjọ Isinmi, Ọjọ Kejidinlogun ati Ọjọ Aje, Ọjọ Kọkandinlogun ni wọn ṣiṣẹ ọtẹlẹmuyẹ to ṣafihan awọn oloogun oloro naa.  Iwadii fihan pe wọn fẹ ko oogun oloro naa lọ si ilẹ Yuroopu, Asia  nibi ti wọn ti fẹ ta a fun awọn olubara wọn ni oke okun. Ninu baagi mẹwaa ti wọn n di ẹru si ni wọn gbe oogun oloro ọhun si to fi mọ garawa mẹtala. Ajọ NDLEA gboriyin fun awọn oṣiṣẹ wọn to ri pe wọn ri ẹyin awọn to n hu iwa ibajẹ lawujọ yii. Bakn naa ni wọn gboriyin fun ikọ to n gbogun ti lilo oogun oloro lorilẹede Amẹrika (US-DEA). Ninu ọrọ rẹ, Alaga Ajọ NDLEA ni Naijria, Mohammed Buba Marwa ni awọn oloogun oloro yoo ma ranti ọjọ yii titi ayeraye wọn. Marwa fikun un pe eyi yoo jẹ ẹkọ fun wọn lati jawọ ninu ṣiṣe ibajẹ ati pe igba ti yipada, aṣiri wọn ko si bo mọ.
Àwọn ẹ̀rí kàbìtì tó ní oògùn olóró nínú tó rọ̀ mọ Abba Kyari rèé - NDLEA,Ọga agba fun ileeṣẹ ajọ to gbogun ti ogun oloro ni Naijiria, (NDLEA), Mohammed Ajia ti sọ nileẹjọ giga Abuja pe awọn ẹri to ni ogun oloro kokeni ninu ati ogun oloro miiran wa nilẹ, to ni nnkan se pẹlu igbakeji kọmisona ileeṣẹ ọlọpaa nigba kan ri, Abba Kyari, Kyari ati awọn mẹrin miiran ninu ẹka ileeṣẹ ọlọpaa, IRT, Sunday Ubua, Bawa James, Simon Agirgba ati John Nuhu ni wọn dijọ n jẹjọ. Ẹsun ti wọn fi kan wọn ni pe wọn ko ogun oloro pamọ, eyi to jẹ ẹsẹ nla ninu ofin orilẹede Naijiria. Laipẹ yii ni Adajọ  Inyang Ekwo wọgile ibeere agbẹjoro agba lati gbe Kyari lọ si ilẹ Amẹrika lori ẹsun to nii se pẹlu ogun oloro naa. Nibi igbẹjọ, Ajia, ẹni to jẹ ẹlẹri kẹrin ni Ubua, to n dari ikọ ọlọpaa IRT lẹyin ti wọn ni ki Kyari lọ ma rọkun nile na, kọ lẹta si ajọ NDLEA lori bi wọn ṣe fi ofin mu  Umeibe ati Ezaenwanne lori ẹsun pe wọn gbe ogun oloro kokeni. “Kete ti a ṣe ayẹwo lori ẹri wọnyi, o fihan pe ida ọgọrin ninu rẹ ni ogun oloro kokeni ninu. Awọn yoku si ni apẹẹrẹ pe ogun oloro wa ninu wọn , ti ida ogun yoku si ni ogun oloro miiran ninu. Ẹri ti Ajia jẹ yii lo nii se pẹlu oogun oloro cocaine kilo mẹtadinlogun le diẹ, ti wọn ni wọn fẹ ta ati pe wọn gbọna ẹburu yọ ninu oogun oloro cocaine naa, eyi to le diẹ ni ogun kilogiramu. Lara awọn ẹsun miiran ti wọn tun fi jan Kyari ni pe o gbiyanju lati tako isẹ ajọ NDLEA. Kyari ni wọn lo na owo to to ẹgbẹrun lọna mọkanlelọgọta owo ilẹ okere si ọga agba kan labẹ ajọ naa ni Garki niluu Abuja.. Awọn ẹsun wọnyi ni ileẹjọ ni Kyari ati awọn mẹrin yoku jẹbi rẹ, to si ni ijiya ninu ofin orilẹede Naijiria to nii se pẹlu gbigbe ati lilo ogun oloro. Adajọ Emeka Nwite wa ni ẹjọ naa yoo tẹsiwaju ni ogunjọ oṣu kẹwaa. Ìjọba àpapọ̀ ti ní olorí ikọ̀ ajìjàgbara fún ìdásílẹ̀ orílẹ̀ èdè Biafra, IPOB, Nnamdi Kanu ṣì ní ẹjọ́ láti jẹ́ bí ó tilẹ̀ jẹ́ pé ilé ẹjọ́ Kòtẹ́milọ́rùn ti pa gbogbo ẹ̀sùn tí ìjọba kà si lọ́rùn rẹ́. Mínísítà fétò ìdájọ́  orílẹ̀ èdè Nàìjíríà, Abubakar Malami ló sọ bẹ́ẹ̀ nínú àtẹ̀jáde kan tí agbẹnusọ rẹ̀, Umar Jibrilu Gwandu fi léde lọ́jọ́bọ̀. Malami ní ohun tí àwọn adájọ́ gbé ìdájọ́ kalẹ̀ lé lórí ni bí ìjọba ṣe gbé Kanu wá sí orílẹ̀ èdè Nàìjíríà láti wá jẹ́jọ́ kìí ṣe wí pé kò jẹ̀bi ìdìtẹ̀gbàjọba tí wọ́n fi kàn-án. Ó ní gbogbo ẹ̀sùn tó wà lọ́rùn Kanu lórí bó ṣe sá kúrò ní orílẹ̀ èdè Nàìjíríà láti má kojú ìgbẹ́jọ́ nígbà tí wọ́n kọ́kọ́ fún un ní ìdáǹdè ṣì wà lọ́rùn rẹ̀ tí yóò sì kojú ìgbẹ́jọ́ wọn. Bákan náà ló fi kún un pé àwọn máa ṣàgbéyẹ̀wò ìdájọ́ náà daada láti mọ́ ìgbésẹ̀ òfin tó kàn láti gbé ọ̀rọ̀ náà gbà tí àwọn yóò sì fi ohun tí àwọn bá fẹnukò lórí léde fún gbogbo ọmọ Nàìjíríà. Malami tẹ̀síwájú pé ìjọba àpapọ̀ ní yóò jíròrò lórí ọ̀nà tí wọ́n yóò gbé ìgbẹ́jọ́ náà gbà láìpẹ́. Ẹ o ranti pe ni ana ni a mu iroyin wa pe I﻿le ẹjọ kotẹmilọrun nilu Abuja ti ni ki wọn tu olori ikọ ajijagbara IPOB Nnamdi silẹ pe ko maa lọ sile lalaafia. ﻿Adajọ ẹlẹni mẹta  to gbẹjọ kotẹmilọrun to gbe wa sile ẹjọ ni ko lẹjọ lati dahun mọ nitori ile ẹjọ giga ko laṣẹ lati gbẹjọ rẹ. ﻿Adajọ ni ọna ti ko tọ ni wọn fi gbe Kanu wọ Naijiria lati orileede Kenya ati pe wọn ko tẹle ilana to bofin mu nipa gbigbe daran wọ orileede rẹ pada. T﻿ori eyi, adajọ ni ko lẹjọ kankan ro ti wọn si wọgile gbogbo ẹsun ti wọn fi kan an. I﻿dajọ yi n waye lẹyin agbẹjọro agba to n ṣoju Kanu,Mike Ozekhome bẹ ile ẹjọ pe ki wọn wgile awọn ẹsun meje to ku ti wọn fi kan Kanu ninu mẹẹdogun ti ile ẹjọ giga ti ṣaaju wọgile mẹjọ ninu rẹ. Ṣ﻿aaju, adajọ Jummai Hannatu Saki wọgile iwe ti wọn mu wa pe ki wọn tete gbọ ẹjọ Kanu pẹlu alaye pe ọjọ ti re kọja lori rẹ. B﻿ẹẹ naa lo fi igbẹjọ beeli rẹ sẹgbẹ kan titi igba ti wọn yoo fi gbẹjọ kotẹmilọrun . ﻿Ijọba Naijiria lo gbew Kanu lọsi ile ẹjọ lori ẹsun to da lori iditẹgbajọba,iyapa lọtọ ati pe o jẹ ọmọ ẹgbẹ IPOB ti wọn ti fofin de pe ikọ agbesunmọmi ni. A﻿mọ ṣa losu Karun un, adajọ Binta Nyako ti ile ẹjọ giga Abuja wọgile mẹjọ ninu awọn ẹsun ti wọn fi kan an Kanu. Ile ẹjọ giga ti o wa ni Abuja wọgile igbẹjọ beeli ti awọn agbẹjọro rẹ muwa nigba naa.
Àjọ AIU fòfin de Divine Oduduru pé kò gbọdọ̀ kópa nínú ìdíje eré sísá fún ọdún mẹ́fà,Igbimọ adamọ lẹkun ariṣekandu iwa kotọ lagbo ere idaraya lagbaye, AIU ti paṣẹ pe ki Divine Oduduru, ọmọ Naijiria to n sa ere ije lọ rọọkun nile fun ọdun mẹfa fun titapa si ofin to de lilo ogun oloro. Ninu atẹjade ti Ajọ AIU fi lede l'Ọjọbọ, wọn ni Oduduru yoo rọọkun nile fun bi wọn ṣe ba awọn ohun elo ti wọn ti fi ofin de ati gbigbimọran ati lo ogun ti ko tọna. Wọn fun un ni ọdun meji miran fun awọn iwa kotọ miran. Bakan naa ni wọn tun ni ko san owo toto ẹgbẹrun mẹta dọla fun ajọ ere idaraya agbaye fun iye owo ti wọn na lori ẹsun naa. Lati inu oṣu keji ni wọn ti fofin de Oduduru lẹyin ti iwadi fihan pe o jẹ ọkan lara awọn olubara Eric Lira, ẹni to pe ara ni dokita, to si jẹwọ pe oun jẹbi ẹsun egbogi oloro ti wọn fi kan fun ere idaraya Olympic ti ilu US. Oduduru ni o ri iya he pẹlu Blessing Okagbate, ti oun naa jẹ onibara Lira. Iwadi AIU fihan pe ibaraẹnisọrọ to waye laarin Lira ati Okagbare  lori ayelujara Whatsapp soju abẹ niko pe wọn ra egbogi oloro fun Oduduru. “Apoti egbogi oloro meji, Somatropin, Xerendip ati Humatrope ni a ba ni ile Oduduru pẹlu awọn ogun mii to mu ki eeyan dagba si. “Bakan naa ni a tun ri atẹjisẹ kan ti wọn fi ransẹ si Okagbare pẹlu ami danimọ Lira gẹgẹ ẹni to fi ransẹ.” Gẹgẹ bi AIU ṣe sọ, Oduduru ni oun ko jẹ ẹsun ki wọn fi kan oun rara. Fifofin de lo ti bẹrẹ lati ọjọ kẹsan an, oṣu keji ọdun 2023, ti yoo si pari ni ọjọ kẹjọ, oṣu kẹji ọdun 2029.
NDLEA mú ‘Daddy GO’ ṣọ́ọ̀ṣì tó ń gbé ògùn olóró sínú èpò pupa l’Eko,Ajọ to n gbogun ti gbigbe egboogi oloro ni Naijiria, NDLEA, ti fi panpẹ ofin mu adari ati oludasilẹ ilejọsin Seraphic ati Sabbath, Nnodu Azuka,  akẹkọ ile ẹkọ Emmanuel College of Theology, Udezuka Udoka ati ẹni Oyoyo Mary Obasi ni paapa ofurufu Murtala Muhammed  nipinlẹ Eko lori ẹsun pe wọn gbe egbogi oloro sinu epo pupa, ti wọn si fẹ gbe lọ orilẹede United Arab Emirate. Agbẹnusọ ajọ naa, Femi Babafemi lo kede ọrọ lori opo ayelujara rẹ lọjọ Aiku ọjọ kejila, oṣu keji, ọdun 2023. O ni ọwọ tẹ Daddy GO lẹyin ti ọwọ tẹ awọn afurasi yooku  lọjọ kẹsan oṣu keji ọdun 2023. “Ọwọ tẹ Daddy GO! Ẹni ti sa lọ ba lati ri oju rere Ọlọrun, ni o lọwọ ninu gbigbe egbogi oloro.” Babalola tẹsiwaju pe ninu ọrọ Mary lo darukọ olusọ naa pe oun ati ọmọ rẹ, Chisom Obi, ẹni to ti salọ bayi gbe egbogi oloro naa fun oun fun irinajo lẹyin ti wọn ta ẹjẹ adiẹ silẹ ni ile jọsin, ti olusọ si gba adura fun. “Mary sọ fun ninu ọrọ ti a gba silẹ pe Olusọ ati ọmọ rẹ ma dunkoko mọ oun to oun ba kọ lati ba wọn sisẹ nitori wọn mọ pe oun mọ asiri wọn. “O ni Olusọ ni orukọ to ma pe egbogo oloro, eyi to pe ni ‘Ice and Bible’ Babalola ni akẹkọọ ti ọwọ tẹ pẹlu Olusọ, Udezuka ni wọn gba lati ma ran Mary lọwọ ninu isẹ ibi naa. “Udezuka ni milọnu meji naira ni oun gba fun isẹ naa, ti o si ṣe nitori pe o nilo owo fun eto ẹkọ rẹ.”
Ọwọ́ tẹ olóyún, ìyálọ́mọ àtàwọn afurasí míì tó gbé òògùn olóró,Ajọ to n gbogun ti aṣilo oogun oloro ni Naijiria, NDLEA ti salaye bi ọwọ awọn ṣe tẹ awọn to n gbe oogun oloro kaakiri orilẹede yii. Ninu ọrọ rẹ, awọn ti ọwọ tẹ ni alaboyun kan, obinrin to n tọ ọmọ jojolo lọwọ, to fi mọ ọmọ ileẹkọ fasiti to wa ni ipele keji. Ninu atẹjade ti agbẹnusọ ajọ NDLEA, Femi  Babafemi fi lede, ni wọn ti salaye bi ọwọ se tẹ eeyan mejidinlọgbọn pẹlu oogun oloro Cannabis to le ni ẹgbẹrun lọna mẹsan kilo ati oogun onihoro to le ni ẹgbẹrun lọna ọgọjọ. Ajọ naa ni asiko ti awọn n ṣe ofintoto ni ipinlẹ Yobe, Ondo, Edo, Rivers, Akwa Ibom, Imo, Jigawa, Kogi, Adamawa, Kaduna, Kwara, Lagos ati Abuja ni wọn ri awọn afurasi oloogun oloro naa mu. ‘’Ni ilu Yobe ni a ti ri eroja igbo to le ni  mejidinlaadọta ni Buni Yadi ni agbegbe Potiskum.’’ ‘’Bakan naa ni wọn ri awọn afurasi meji mu, to fi mọ oloyun kan to n gbe oogun oloro.’’ ‘’O kere tan, apo igbo to fẹrẹ to ọgọrun kilo ni wọn ri gba ni agbegbe Ogbẹṣẹ nipinlẹ Ondo.’’ Bakan naa lo fikun un pe ọmọ ileẹkọ fasiti to wa ni ipele keji ni ileẹkọ Open University ni ọwọ tẹ ni papakọ ofurufu Murtala Muhammed ni ilu Eko pẹlu oogun oloro. Wọn ni akẹkọọ yii ni wọn ba oogun oloro Tramadol to le ni ẹẹdẹgbẹta giraamu to fi pamọ sinu turari ti wọn n gbe lọ si Dubai.
Àwọn 'sisitá' tó ń ṣòwò igbó múra sí àdúrà torí àìtà ọjà,A﻿ramọnda, ki ni iru eyi ni iroyin yii jẹ, paapaa fawọn ọmọ Naijiria ti iwa gbingbin, tita ati mimu igbo tako ofin lorilẹede wọn. Amọ b﻿i eeyan ba de ọkan ninu ile tawọn sista to wa ninu apilẹkọ yii n gbe, ko fẹ ẹ si ohun to mu ile naa yatọ si awọn ile mii layika rẹ. A﻿mọ bi eeyan ba ti n sunmọ ibẹ, ni yoo ri tawọn obinrin yii n sun turari, ti wọn si n kọ orin ẹmi. Orukọ ijọ awọn sista yi ni ''Sister of the Valley'' tawọn eeyan mọ si apejẹ orukọ ''awọn sista onigbo'' K﻿o si nkankan to tọka si pe awọn sistaonigbo yii ni nkan ṣe pẹlu igbo, bi eeyan ba ri wọn. L﻿abẹ akoso olori wọn, Sister Kate, awọn obinrin yi jẹ ọmọ ijọ to pe ara wọn ni oluwosan ati ajafẹtọ obinrin. Sugbọn ni pataki wọn ri ara wọn gẹgẹ bi oniṣowo igbo. Awọn sista onigbo kii sọ pe ẹsin bayi ni pato ni ẹsin tawọn n tẹle. 'Sister Kate to jẹ olori wọn sọ pe ''Mo yan ẹka to ṣe pe nkan ko ṣe deede pẹlu rẹ'' ﻿O fi kun ko daju pe oun ko ni maa ri awọn ipenija lorisirisi bi oun ba ti n ba iṣẹ naa lọ. Ohun to n mẹnu ba si ni bi ofin ipinlẹ California ti ṣe lawọn abala to ta koko, lori ọrọ ẹka to n pese igbo. C﻿alifornia jẹ ipinlẹ kan gbogi ti gbingbin ati tita igbo ti burẹkẹ. O﻿ jẹ ipinlẹ akọkọ ni Amẹrika ti wọn ti faaye gba igbo lilo fun itọju ilera ni 1996. Ṣ﻿ugbọn ofin taa n wi yii ni ọpọ kudiẹkudiẹ, eyi to tumọ si pe, ofin to de  gbingbin igbo lawọn ileto kan si omiran yatọ si ara wọn ni ipinlẹ naa. Tori naa, pẹlu bi ofin ti faaye gba lilo igbo ni ipinlẹ California, ida meji ninu ida  mẹta awọn ilu ni ipinlẹ naa, lo fofin de owo igbo tita. Koda, awọn ilu miran nipinlẹ Califonia jẹ ko ṣoro fun ẹni ba fẹ gba iwe aṣẹ lati ṣe iṣẹ yi. A si le sọ pe bi awọn ijọ Sisters of the Valley se n n gbin igbo wọn ni ita gbangba jẹ nkan ti ko bọ si abẹ ofin. Sister Kate jẹwọ pe  ﻿''Ọga ọlọpaa mọ pe ko ba ofin mu ṣugbọn o kan faaye gba wa lati maa gbin igbo wa nita ni'' ﻿O fi kun pe ''lootọ lawọn alaṣẹ mọ pe awọn ko lẹtọ lati gbin igbo ṣugbọn ohun to daju ni pe bi wọn bba tako wa, a o kan pe wọn lẹjọ lati yi ofin yi pada ni'' I﻿gbo tawọn Sister yi n ta, a maa mu owo tabua wọle fun wọn ṣaaju asiko ti ajakalẹ Covid-19 bẹrẹ. Nkan bii miliọnu kan le diẹ dọla ni wọn maa n pa lọdọọdun ṣugbọn ọja ko ya lẹnu lọọlọ yi. E﻿yi lo mu ki wọn kun fun adura pe ki aje bu igba wọn jẹ, ki awọn to n ra igbo tubọ pọ ju ti tẹlẹ lọ.
Tani Olohun wọ ẹjọ́ tuntun mìíràn ní Ilorin, agbẹjẹ́rò kan fẹ̀sùn ìbanilórúkọ jẹ́ kàn-án,Ni ọjọ Iṣẹgun, ọgbọnjọ, oṣu Kin-in-ni ọdun 2024 ni Abdulazeez Adegbola ti gbogbo eniyan mọ si Tani-Ọlọhun tun gba iwe ipẹjọ mii latọwọ agbẹjọro U S Imam. Tani Olohun to wa nile ẹjọ lati lọ koju awọn igbẹjọ rẹ to ku pẹlu ireti pe ki ile ẹjọ wọgile awon ẹsun mẹta yooku gẹgẹ bi o ṣe sẹlẹ ni ile ẹjọ Upper Area lori ẹsun ibanilorukọjẹ ti Alfa Okutagidi fi kan an. Sugbọn iyalẹnu lo jẹ fun un pe iwe ipẹjọ tuntun miiran lo tun gba nigba to de ile ẹjọ lowurọ yii. Ẹjọ ti U S Imam ati Dokita Ahmad Olanrewaju Al-Fulani gbe dide ni ile-ẹjọ Majisireeti ni pe arabinrin kan, Osatola Abimbola ti ọpọ mọ si Isẹse Lagba ati Abdulazeez Adegbọla, Tani Ọlọhun ba awọn lorukọ jẹ lori ayelujara. Ẹsun ibanilorukọjẹ, irọ pipa, ọdaran, dida omi alaafia ilu ru ati bẹẹ bẹẹ lọ ni wọn fi kan wọn ati pe awọn ẹsun naa lodi si ofin Naijiria. Agbẹjọro awọn Alfa Ilọrin, iyẹn US Imam ati Dr. Ahmad Olanrewaju Al-Fulani ni wọn kọ iwe ẹsun wọn lọjọ kọkanla, oṣu Kin-in-ni ọdun 2024, ti wọn si gba ile-ẹjọ Majisireeti lọ pe awọn fẹ ki Tani-Ọlọhun wa wi tẹnu rẹ lori awọn ẹsun ta wọn ka si lọrun. Wọn sọ ninu iwe ipẹjọ naa wi pe, Tani Ọlọhun ti o jẹ olujẹjọ keji gbeṣẹ fun olujẹjọ kiini, iyẹn Osatọla Abimbola to n gbe ni orilẹ ede Italy lati maa parọ mọ awọn ati lati maa sọ awọn ọrọ alufanṣa si awọn lori ayelujara. Wọn ni nise ni o maa n gbe aworan awọn sori ayelujara ti awọn araye yoo si maa ṣepe ati sọ orisirisi ọrọ sii awọn. Wọn ni koda, niṣe lo tun parọ gbigbero lati seku pa Laji Abass, (Aare Opitan) mọ olupẹjọ keji. Iwe naa ka pe awọn ọrọ naa jẹ ibanilorukọjẹ ti ẹgbẹẹgbẹrun eeyan si ti wo kaakiri agbaye. Gẹgẹ bi iwe ẹsun naa ṣe fi han, ọjọ Karun-un, oṣu Keji, ọdun 2024, ni Tani-Ọlọhun ni igbẹjọ ẹsun naa yoo bẹrẹ. Ti ẹ o ba gbagbe, Tani-Ọlọhun lo ti n jẹjọ lọna mẹrin ọtọọtọ niluu Ilọrin ni Upper Area Court. Awọn ẹjọ naa ni eyi ti Alfa Okutagidi pe e, eyi ti awọn ẹgbẹ Ogo Ilọrin pe e, eyi ti Alfa Labeeb Lagbaji pe e ati eyi ti Madrasati Muhammad ka si lọrun. Alfa Okutagidi ti wọgile ẹjọ ti ẹ to ni ko maa lọ layọ ati alaafia lẹyin ti wọn pe ipade alaafia laarin wọn, ti ẹjọ rẹ si din ku si mẹta. Wayi o, ẹjọ tun ti di mẹrin lọrun Tani-Ọlọhun pada.
Ẹgbẹ́ oníṣèṣe gbé Emir Ilorin àti ọlọ́pàá lọ ilé-ẹjọ́ lórí bí wọ́n ṣe dá àjọ̀dún wọn dúró,Awọn ẹlẹsin Isẹse lagbaye, International Council for IFA Religion ti wọ ajọ ọlọpaa Naijiria ati Emir Ilorin lọ ile ẹjọ giga ni ilu Ilọrin ti ṣe olu ilu ipinlẹ Kwara. Gẹgẹ bi ọkan lara awọn agbẹjọro onisẹse naa, Lọya Femisi, ṣe sọ, ipinnu lati wọ ajọ Ọlọpaa lọ ile ẹjọ ko sẹyin bi wọn ṣe da awọn onisẹse Ilu Ilọrin duro lati se ọdun Isẹse agbaye to waye ni ogunjọ oṣu kẹjọ, ọdun 2023. Ọgbẹni Fẹmisi salaye pe ajọ ọlọpaa sọ pe kawọn oniṣẹṣe gbe ọdun wọn kuro ni Ilọrin, o ni wọn fi ẹtọ wọn dun wọn. O ni eyi lo faa ti wọn fi gbe ẹjọ naa dide si ajọ ọlọpaa, Emir Ilu Ilọrin ati awọn yoku. Ọgbẹni Femisi tun sọ wi pe awọn ọrọ ti ọga agba ọlọpaa sọ lori afẹfẹ lọjọ ọdun naa yatọ gedegbe si ọrọ ajọsọ awọn nigba ti awọn se ipade pọ. O fi kun un pe awọn ni ẹri to daju lati gbe kalẹ fun ile ẹjọ. Lonii ni igbẹjọ naa waye loni ọjọ kẹrindinlọgbọn niwaju Adajọ Taoheed Umar. Agbẹjọro agba, Oloye Malcolm Omirhobo (SAN) lo duro fun awọn onisẹse nile ẹjọ. Tẹ o ba gbagbe, Ọgbẹni yi ni ogbontarigi agbẹjọro ajafẹtọ ọmọniyan to si jẹ onisẹse. Oun kan naa lo mura bii Babalawo wọ ile ẹjọ 'Supreme' l'Abuja ati ile ẹjọ giga ijọba apapọ niluu Eko losu kẹfa ọdun 2022.
"Ìgbẹ́jọ́ wáyé lẹ́ẹ̀kejì,Saheed Shittu kò tún yọjú sílé ẹjọ́ lórí ẹsùn ìbanilórúkọjẹ́,Ile ẹjọ Upper Area ti o fi ilu Ilorin ṣe ibujoko loni ọjọ kẹtadinlọgbọn osu kẹta tẹsiwaju lori ẹjọ ti awọn Alfa Ilorin pe eekan Alfa nni, Saheed Shittu. Saheed Shittu ni ẹgbẹ Ogo Ilorin, iyẹn Association of Proud Sons and Daughters of Ilorin pe lẹjọ fun ẹsun ibanilorukọjẹ ati titabuku awọn asaju ẹṣin ati awọn eniyan pataki ni ilu Ilorin. Gẹgẹ bi iwe ipẹjọ ṣe gbe e kalẹ, awọn eeyan pataki naa ni, Sheikh Labeeb Adam Al ILory, Sheikh Sulaiman Faruq Onikijipa (Grand Mufti ilu Ilọrin) Sheikh Muhideen Salman (Chief Imam iluu Offa) Sheikh Amahullah Folorunsho Fagba, Sheikh Adam Abdullah Al ILory, Sheikh Kamaldeen Al Adaby ati bẹẹ bẹẹ lọ. Tẹ o ba gbagbe, ni ọkan lara awọn igbẹjọ to saaju, ile ẹjọ pasẹ fun ọlọpaa lati mu Saheed Shittu, ki wọn si wọ ọ wa si ile ẹjọ ni iwọn igba ti ko ti yọju fun ara rẹ. Loni bakan naa, Alfa Saheed Shittu ko yọju si ile ẹjọ sugbọn agbẹjọro rẹ yọju lati duro fun-un Agbẹjọro Alfa Saheed Shittu, Oloye Abdulfatai Abdulsalam, pe akiyesi ile ẹjọ si iwe atako ti o gbe wa ile ẹjọ ni igbẹjọ to lọ. Iwe atako naa n pe fun ki ile ẹjọ wọgile idajọ ranpẹ ti o gbekalẹ lori pe ki ọlọpaa nawọ gan olujẹjọ naa. Ninu idahun rẹ, agbẹjọro ẹgbẹ Ogo Ilorin, Ademola Ajasa sọ pe ki ile ẹjọ fun awọn ni aye diẹ lati fesi si iwe atako naa. Lẹyin awuyewuye awọn mejeji yi, adajọ agba, Sunday Adeniyi sun igbẹjọ si ọjọ kejilelogun osu kẹta fun igbẹjọ lori iwe atako naa. Ninu ifọrọwerọ pẹlu Oloye Abdulfatai Abdulsalam lẹyin igbẹjọ, o ni onibara oun ni awọn idi pataki ti ko fi yọju si ile ẹjọ, awọn si ti salaye fun ile ẹjọ. Oni, ọjọ kẹtadinlọgbọn, oṣu Kẹta, ọdun 2024, ni igbẹjọ Saheed Shittu, gbajugbaja alfa ti awọn kan niluu Ilorin gbe lọ sile ẹjọ, n tẹsiwaju. Ọjọ kẹrinla, oṣu Keji,ni awọn ọmọ ẹgbẹ Ogo Ilorin, Association of Proud Sons and Daughters of Ilorin, gbe Shittu lọsile ẹjọ fun ẹsun ibanilorukọjẹ. Gẹgẹ bi iwe ipẹjọ ti wọn ka nile ẹjọ ṣe sọ, wọn ni olujẹjọ ọhun jẹ ilumọọka ọdaju eeyan lori ayelujara ti o si n lo ""Save Your Soul TV"" ati ""Saheed Shittu"" bi orukọ rẹ lori Facebook. Iwe ipẹjọ naa tun fi idi rẹ mulẹ pe, Shittu ti ba awọn eeyan jankan jankan ninu ẹsin Islam niluu Ilorin ati awọn ilu mii lorukọ jẹ. Awọn wọnyi ni, Sheikh Labeeb Adam Al ILory, Sheikh Sulaiman Faruq Onikijipa (Grand Mufti ilu Ilọrin) Sheikh Muhideen Salman (Chief Imam iluu Offa) Sheikh Amahullah Folorunsho Fagba, Sheikh Adam Abdullah Al ILory, Sheikh Kamaldeen Al Adaby ati bẹẹ bẹẹ lọ. Iwe naa salaye pe olujẹjọ yii tun tabuku Alh. Adio Muritada Baban Bariga ti o jẹ Aarẹ ẹgbẹ Ogo Ilorin nipa pi pe e ni awọn orukọ buruku ninu fidio rẹ lori ayelujara, eyi to tabuku rẹ lawujọ. Ẹgbẹ Ogo Ilorin sọ pe awọn setan lati pese ati ṣafihan awọn ẹri fun ẹsẹ ti olujẹjọ naa ṣẹ fun ile ẹjọ lati se ẹjọ naa. Botilẹ jẹ pe awọn to n ba a ja wa nile ẹjọ, iyalẹnu lo jẹ pe Alfa Saheed Shittu ko farahan nile ẹjọ, bẹẹ ni awọn agbẹjọro rẹ naa ko yọju lati salaye ohun ti o sokunfa aiyọju rẹ. E yi lo sokunfa bi Adajọ Agba ile ẹjọ Upper Area ti igbẹjọ naa ti n lọ, Magistrate Sunday Adeniyi ṣe pasẹ pe ki ọlọpaa mu u, ki wọn si wọ wa ile ẹjọ lati fesi si ẹsun ti wọn fi kan-an. Ile ẹjọ sọ pe igbesẹ Alfa Shittu tapa si ofin. Ẹgbẹ Ogo Ilorin yii kan naa lo ti kọkọ gbe gbajumọ oniṣẹṣe, Abdulazeez Adegbola, ti ọpọ mọ si Tani Olohun, lọsi ile ẹjọ. Ẹsun ibanilorukọ jẹ ni wọn fi kan ohun naa, eyi to mu ko lo ọpọlọpọ ọsẹ ninu ọgba ẹwọn niluu Ilorin. Lẹyin ọpọlọpọ oṣu ni wọn to o ri ọrọ naa yanju, nigba to tọrọ aforiji lọwọ wọn. Wọn ni koda, Shittu ti n ba awọn l’orukọ jẹ ṣaaju Tani Olohun."
Ọ̀gá Hisbah kọ̀wé fipò sílẹ́, lẹ́yìn tí Gómìnà Kano korò ojú sí bí wọ́n ṣe ń kojú àwọn ọ̀daràn,Ọga ikọ Hisbah nipinlẹ Kano, Sheikh Aminu Ibrahim Daurawa, ti kọwe fipo olori ikọ naa silẹ lẹyin ọjọ keji ti gomina ipinlẹ yii, Abba Kabir Yusuf, ṣo ero ọkan rẹ nipa ọna ti Hisbah n gba ṣiṣẹ wọn. Ninu fidio kan ti Sheikh Daurawa fi soju opo Fesibuuku rẹ lo ti ṣalaye, pe ọrọ ti Gomina Abba Yusuf sọ da omi tutu soun lọkan, o si pa ẹmi ati ṣiṣẹ lara oun. Gbajumọ Aafaa ni Kano naa sọ pe idi niyẹn toun fi kọwe fipo silẹ. Sheikh Daura sọ pe oun ṣi n ni suuru fun Gomina lori ọrọ rẹ, oun si n tọrọ aforiji lọwọ rẹ fun boun ṣe kọwe fipo silẹ yii. Gomina Abba Kabir Yusuf, nigba to n sọrọ nipa ikọ Hisbah, sọ pe ọna ti Hisbah n gba koju iwa ọdaran n ba oun lọkan jẹ gidi. ‘’ Mo ri fidio kan ti Ajọ Hisbah ti lọọ ba awọn ọdọ kan ti wọn ni ọdaran ni wọn, wọn n fi ọparun lu wọn. ‘’Wọn lu wọn bii ẹwurẹ, wọn tun gbe wọn ju sẹyin ọkọ. Wọn so wọn lẹsẹ, wọn fiya jẹ wọn. ‘’K’Oluwa ma jẹ ka ri wahala, bi eegun ẹyin ẹnikan ba lọọ kan nibẹ yẹn nkọ. Aṣiṣe nla gbaa ni ọna ti Hisbah n gba ṣiṣẹ wọn’’ Gomina tẹsiwaju pe oun ri fidio mi-in, nibi ti Hisbah ti lọ si Yunifasiti Bayero, ti wọn n lu awọn ọmọ ọlọmọ mọ yara wọn. O ni Ajọ yii ni lati tun ero wọn pa pẹlu ilana ti wọn n gba koju iwa ọdaran,  nitori ohun ti wọn n ṣe lodi si ilana ẹsin Islam ti wọn gba gbe e kalẹ.
Ilé ẹjọ́ wọ́gilé ẹjọ́ tí àwọn ẹlẹ́sìn Ifa pe Emir Ilorin àti iléesẹ́ ọlọ́pàá,Ile ẹjọ giga ti o kalẹ si ilu Ilọrin, olu ilu ipinlẹ Kwara ti wọgile ẹjọ ti awọn ẹlẹsin Ifa lagbaye, International Council for Ifa Religion, pe Ileesẹ olọ́paa ati Emir Ilu Ilọrin. Eyi waye loni ọjọ Aje, ọjọ kẹrindinlọgbọn, osu keji ọdun 2024, niwaju Justice Taoheed S Umar. Ti ẹ o ba gbagbe, awọn onisẹse yi ti gbogbo wọn pe metalelogorin niye lo pe ajọ Ọlọpaa ati Emir Ilu Ilọrin lẹjọ fun ẹsun fifi ẹtọ ẹni dun ni. Ohun ti o wa ninu iwe ipẹjọ ti gbogbo wọn tọwọbọ to si tẹ BBC Yoruba lọwọ ni pe awọn olujẹjọ meji yi ko gba awọn onisẹse Ilorin laaye lati darapọ mọ awọn akẹgbẹ wọn ni ogunjọ osu kẹjọ, ọdun 2023 fun ajọdun Isẹse lagbaye. Níbi igbẹjọ toni, agbẹjọro awọn olupẹjọ ti ohun naa jẹ eekan onisẹse iyẹn, Ọgbeni Malcolm Omirhobo (SAN) ko yọju si ile ẹjọ sugbọn o fi isẹ ran agbẹjọro mii tii se, Lọya Adeyemi. Ọgbeni Adeyẹmi lo mu iwe kan wa si ile ẹjọ wi pe Ọga oun ran oun lati se atunse ninu iwe ipẹjọ ti awọn pe saaju. O ni lotitọ, ohun mọ pe oni wa fun igbẹjọ ni pẹreu sugbọn o se pataki ki awọn ṣe awọn atunse naa ki igbẹjọ to tẹsiwaju. Adajọ TS Umar koro oju si igbesẹ yi, o sọ wi pe igbẹjọ ni oni wa fun kii se fun atunse iwe ipẹjọ. O ni kaka ti wọn yoo fi ma ṣe atunse iwe ipẹjọ, yi o dara ki ile ẹjọ wọgile ẹjọ ọhun lati fun wọn ni anfani lati se gbogbo atunse ti wọn fẹ ṣe, ki wọn si pe ẹjọ mii lakọtun. Lẹyin eyi ni adajọ TS Umar wọgile ẹjọ naa, o si ni ki wọn padawa nigba ti wọn ba se tan.
Alfa Labeeb Lagbaji, Modrasat Mohammed wọ́gilé ẹjọ́ tí wọ́n pe Tani-Ọlọhun,Alfa Labeeb Lagbaji ati ẹgbẹ Modrasat Mohammed ti wọgile ẹjọ ti wọn pe ilu mọka onisẹse e ni, Abdulazeez Adegbọla ti a mọ si Tani-Ọlọhun. Eyi waye ni ile ẹjọ Majisireeti kan to fi ilu Ilorin to jẹ olu ilu ipinlẹ Kwara ṣe ibujoko. Iwaju Magistrate Mohammed Adam ni ẹjọ naa ti waye lonii ọjọ kẹfa osu keji ọdun 2024 yii. Ẹsun ọtọọtọ ni awọn mejeji fi kan an ni ile ẹjọ kan naa. Akọkọ ni ti Alfa Labeeb Lagbaji lori ẹsun ibanilorukọjẹ, ekeji si ni ti ẹgbẹ Modrasat Muhammad fun ẹsun jijo Kurani nina. Awọn ẹjọ meji yi waye tẹle ara wọn, ile ẹjọ si wọgile wọn nipasẹ isẹ ti awọn agbẹjọro wọn wa jẹ ni ile ẹjọ. Awọn agbẹjọro naa lo sọ fun ile ẹjọ pe, awọn olupẹjọ ti awọn n duro fun ti setan lati wọgile awọn ẹjọ ti wọn pe olujẹjọ. Wọn salaye pe awọn onibara awọn ṣe ipinnu yi latari ipade alaafia to waye laarin wọn ati olujẹjọ. Adajọ Mohammed Adam ko se meni ko se meji, o wọgile ẹjọ naa o si ni ki Tani-Olohun maa lọ layọ ati alaafia. Ẹjọ ti wa ku meji lọrun Tani-Olohun bayi lati dominira patapata.
Àdúà ọjọ́ mẹ́jọ Olúbàdàn Lekan Balogun tó wàjà yóò wáyé lónìí ọjọ́ Ẹtì,Gbogbo eto lo ti to bayii fun adua ọjọ mẹjọ (Fidau) ti yoo waye lonii ọjọ Ẹti, ọjọ kejilelogun oṣu kẹta ọdun 2024 yii, ni iranti Olubadan Ọba Lekan Balogun to waja lọsẹ to kọja. Amugbalẹgbẹẹ Olubadan ana naa, Ọladele Ogunṣọla, lo sọ eyi di mimọ. O ni gbọngan Mapo, niluu Ibadan ni eto adua naa yoo ti waye. Awọn eeyan lati origun kaakiri ni wọn si n reti nibẹ. Ẹka iroyin BBC Yoruba yoo maa mu ẹkunrẹrẹ iṣẹlẹ naa wa bo ba ṣe lọ.
"Wo iye tí àjọ NAHCON kéde pé àwọn tó fẹ́ lọ fún Hajj 2024 yóò san,Ajọ to n ṣe amojuto irinajo Hajj ni Naijiria, NAHCON ti kede síta iye owo ti awọn to ba fẹ irin irinajo lọ sí Hajj ọdun 2024 yoo san. NAHCON ni milọnu marun un din ni ọgọrun un (4.9m) ni awọn eeyan to ba fẹ irin irinajo Hajj yoo san. Saaju ninu oṣu kẹwaa ni ọdun 2023 ni NAHCON ti kọkọ kede iye owo irinajo naa, eyi to jẹ 4.5 milọnu naira sugbọn wọn jẹ ko di mimọ laipẹ yii pe bi kudiẹ kudiẹ se ba owo dọla si owo naira lasiko irinajo ti jẹ ki owo naa le si nipa ti iye ti owo ile, owo ọkọ, owo oúnjẹ ati awọn nnkan mii yoo jẹ. Ninu atẹjade tí Agbẹnusọ ajọ naa, Fatima Usara fi lede fun awọn akọroyin, o ni ajọ NAHCON gbiyanju lati jẹ ki owo irinajo naa jẹ 4.5m sugbọn wọn ní lati ṣe atunṣe si iye owo naa lẹyin ti owo dọla gbẹnu soke. Usara fikun pe alaga ajọ NAHCON, Jalal Arabi ti ṣe dinadura iye owo pẹlu awọn eeyan ni orile-ede Saudi lati mu adikun ba iye owo ti wọn kọkọ gbe kalẹ, eyi to jẹ milọnu mẹfa naira. ""Bẹẹ ba gbagbe, alaga ajọ to n ṣe amojuto irinajo Hajj ni Naijiria, Malam Jalal Ahmad Arabi ti kọkọ kede iye owo irinajo Hajj 2024  oe yoo jẹ 4.5m sugbọn ọrọ yí pada nigba ti kudiẹkudiẹ de ba owo Naira ninu ọsẹ to kọja. ""Ohun ba ni lọkan jẹ pẹlu bi kudiẹkudiẹ ba owo dọla si owo Naira lo fa atunṣe si iye owo irinajo naa.” Ajọ NAHCON wa fi da awọn ọmọ Naijiria loju pe awọn ko ni yabara kuro ni igbiyanju wọn lati ri pe awọn to n irin ajo naa se aseyọri ninu irinajo lai wo bi kudiẹkudiẹ owo dọla eyi to n se ọpọlọpọ akoba."
Wo bí o ṣe le lo ojú òpó ayélujára lásìkò Ramadan láì ba ààwẹ̀ jẹ́,Imọ ode oni laarin nkan bi ọdun mẹwaa sẹyin ti mu iyipda ba ọpọ nkan. Anfaani imọ oju opo ayelujara ati lilo ẹrọ alagbeka ni paapa ti se pataki ni igbesi aye awọn eeyan. Nitori ipa ti lilo oju opo ni yi, o ṣe pataki lati mọ bi eeyan yoo ṣe lo paapa lasiko oṣu Ramadan tawọn musulumi ti n gba aawẹ. Eyi ṣe pataki ki wọn ma ba lugbadi aṣẹ ati ilana to de aawẹ gbigba. BBC ba Sheikh Usman Gadon Kaya to jẹ onimọ ẹsin Islaamu ni Kano sọrọ lori ọrọ yi. O ṣalaye ọna ti musulumi le fi lo oju opo ayelujara lasiko oṣu Ramadan. O ni itumọ aawẹ gbigba ni ijanu nidi awọn iwa to le mu eeyan kọlugba Allah. O sọ pe: ''Koda ki eeyan maa sọra ṣaaju aawẹ, asiko aawẹ lo yẹ ko mura daada ki o ma ba ja si inu aṣiṣe tabi iṣekuṣe'' Ninu awọn alaye nkan ti a gbọdọ yago fun ti onimọ ẹsin yi sọ la ti ri: O lo ṣeni laanu pe bi eeyan ba lọ si oju opo YouTube orisi nkan ti ko yẹ ki oju alaawẹ ri lo wa nibẹ. ''Awọn nkan tawọn eeyan n ṣe loju opo TikTok afi ki eeyan tọrọ aforijin ni. Bi eeyan ba ri awọn nkan tawn eeyan n ṣe nibẹ, o di dandan ki aawẹ iru eeyan bẹ bajẹ ni.'' O ni lasiko aawẹ yi, o yẹ ki musulumi yago fun iwokuwo tabi igbọkugbọ loju opo TikTok,Instagram ati YouTube . O fikun pe ti ko ba ni ṣe wọn lanfaani ti yoo si mu ki aahẹ ba aawẹ wọn, ki awọn musulumi yago fun awọn nkan wọnyi. Bẹẹ naa lo sọ pe asiko kiko ara , oju eti ati ẹya ara mii ni ijanu lọwọ jijẹ mimu sisọ ati idunadura haraamu ni asiko Ramadan jẹ. ''Ni bayii, awọn oniwaasu n gbiyanju.Loju opo taa darukọ yi bakan naa,wọn n ṣe iwaasu alanfaani fawọn eeyan.Ibi ti aburu wa yi naa ni wọn le ri awọ́n nkan ti yoo ṣe aawẹ wọn lanfaani'' Sheikh Abdullahi Usman Gadon Kaya sọ pe awọn oju opo yi a maa gba asiko pupọ ti awọn eeyan ko si ni ribi ṣe iṣẹ ibadah bi kike Quraani ati gbigbọ waasi. Tori naa o daba awọn nkan ti awọn musulumi le ṣe lasiko aawẹ ki laada wọn ba le jẹ ẹkunrẹrẹ. Lara awọn nkan to da laba ni pe : Lakotan, o ni awọn oniṣẹ iroyin tabi awọn to n gbe ọrọ jade loju opo yi ni ipa lati ko nipa iwaasu ti yoo ṣe araalu lanfaani. O ni ki ijọba naa si wa ọna lati fi mu ayẹ dẹrun faraalu ati awọn to n wa na ijẹ imu wn lọna ẹtọ.
Ọlọ́pàá Hisbah mú awakọ̀ Maruwa 53 lórí pé wọ́n gẹ irun tí kò bójúmu, fi ṣòkòtò péńpé ṣiṣẹ́,Ọlọpaa Hisbah nipinlẹ Kano ti fi ṣikun ofin mu awakọ kẹkẹ Maruwa mejilelaadọta lori ẹsun pe wọn gẹ irun to lodi, wọn n ta ooogun oloro ati pe wọn n gbe obinrin pọ mọ ọkunrin ninu kẹkẹ wọn. Awọn awakọ kẹkẹ naa, ti wọn n pe ni ‘Yan Adaidaita Sahu’ ni wọn mu kaakiri ilu Kano, to jẹ olu ilu ipinlẹ ọhun. Ẹnu ọjọ mẹta yii ni ikọ agbofinro ọhun bẹrẹ eto kan ti wọn pe ni “Operation Kau da Badala,” eyii ti wọn ni awọn yoo fi fọ ipinlẹ naa mọ lọwọ iwa nọbi, ọti mimu, oogun oloro lilo, ati bẹẹ bẹẹ lọ. Igbakeji adari ikọ Hisbah ni Kano, Sheikh Mujahid Aminuddeen to ba awọn awakọ naa sọrọ ni “a fẹ lo akoko yii lati rọ yin lati yago fun awọn iwa to le ba orukọ ẹsin ati aṣa ipinlẹ Kano jẹ.” O fi kun pe lara ẹsun ti wọn fi kan awọn eeyan naa ni wiwa kẹkẹ wọn laarin igboro pẹlu ṣokoto penpe. Aminuddeen tun fi ẹsun kan wọn pe wọn n lẹ awọn aworan ti ko tọ mọ ara kẹkẹ wọn ati pe wọn n ko ero to jẹ ọkunrin ati obinrin sinu kẹkẹ kan naa. Ko tan sibẹ, Hisbah sọ pe awọn afurasi naa n ta oogun oloro, wọn tun n fi kẹkẹ wọn gbe awọn obinrin lọ sibi ti wọn ti n ṣe iṣekuṣe. O ni “Gẹgẹ bii Musulumi, a ko ni tẹwọgba iwa ti awọn awakọ kẹkẹ yii n wu. “Idi ree ti a fi ko yin wa sibi lonii lati da yin lẹkọọ nipa atubọtan ohun ti ẹ n ṣe lara ẹsin ati aṣa wa ni Kano.” A gbọ pe lẹyin ti Hisbah ba awọn eeyan naa sọrọ tan ni olu ọọfisi rẹ, o fi wọn silẹ ki wọn maa ba tiwọn lọ.
Kìí ṣe torí àwọn ọmọ Nàìjíríà la ṣe dáwọ́ kí àwọn akẹ́kọ̀ọ́ máa mú ẹbí dání wá kàwé dúró!  – ìjọba UK,Aṣojú orílẹ̀ èdè United Kingdom sí orílẹ̀èdè Nàìjíríà, Richard Montgomery ní ìpinnu UK láti ṣe ìdádúrò àwọn akẹ́kọ̀ọ́ ilẹ̀ òkèrè láti máa kó àwọn ẹbí wọn dání kìí ṣe nítorí àwọn ọmọ Nàìjíríà. Montgomery ní ìgbésẹ̀ náà tí yóò bẹ̀rẹ̀ ní ọdún 2024 jẹ́ láti dá ààbò bo àwọn ohun amáyédẹrùn orílẹ̀ èdè náà nítorí àwọn ènìyàn tí àwọn akẹ́kọ̀ọ́ ilẹ̀ ń kó wọn orílẹ̀ èdè náà ti pọ̀ púpọ̀ jù. Níbi ìpàdé kan tí Montgomery ṣe pẹ̀lú igbákejì ààrẹ Nàìjíríà, Kashim Shettima ní Abuja ló ti sọ̀rọ̀ náà. Ó ní iye àwọn ọmọ Nàìjíríà tó ń kẹ́kọ̀ọ́ ní UK ti lékún púpọ̀ gan ní ìlọ́po márùn-ún àti pé bẹ́ẹ̀ náà ló rí pẹ̀lú àwọn akẹ́kọ̀ọ́ tó ń wá láti orílẹ̀ èdè mìíràn. Ó fi kun pé nǹkan ńlá ló jẹ́ fún àwọn ilé ẹ̀kọ́ gíga àwọn bí àwọn akẹ́kọ̀ọ́ ṣe ń wá káàkiri ilẹ̀ òkèrè àmọ́ ó ṣòro láti pèsè ilé ìgbé àtàwọn ohun amáyédẹrùn fún àwọn akẹ́kọ̀ọ́ tó ń wá pẹ̀lú àwọn ẹbí wọn. Nínú oṣù Karùn-ún ọdún yìí ni ìjọba UK kéde pé àwọn máa dènà àwọn akẹ́kọ̀ọ́ láti máa mú àwọn ẹbí wọn wọ orílẹ̀ èdè àwọn lójúnà àti dènà lílo ọ̀nà yìí láti fi máa ṣiṣẹ́ lọ́nà àìtọ́. Montgomery sọ àfikún rẹ̀ pé lọ́dún 2022, físà mílíọ̀nù mẹ́ta ni UK fún àwọn akẹ́kọ̀ọ́ láti ilẹ̀ òkèrè ní èyí tí àwọn ọmọ Nàìjíríà jẹ́ 325,000 nínú wọn. Ó ní èyí fi hàn pé Nàìjíríà kó ohun tó kọjá ìdá mẹ́wàá nínú àpapọ̀ àwọn akẹ́kọ̀ọ́ tó lọ ń kàwé ní London àti UK lápapọ̀. Ó sọ àfikún rẹ̀ pé kìí ṣe nítorí àwọn ọmọ Nàìjíríà ni àwọn fi gbé ìgbésẹ̀ náà bíkòṣe láti ṣe àmójútó àwọn ohun amáyédẹrùn tí àwọn le pèsè fún wọn.
Wo ibùdó ìgbafẹ́ pàtàkí nílẹ̀ Yorùbá to le pa owo gọbọi wọle fáwọn ìpínlẹ̀ tí wọn wà,Oni ọjọ Kẹtadinlọgbọn osu Kẹsan ọdun 2023 ni ayajọ irinajo afẹ jakejado agbaye eyi to maa n waye ni ọdọọdun. Lọdun 1980 ni ajọ isọkan orilẹede agbaye kede ọjọ Kẹtadinlọgbọn osu Kẹsan ọdọọdun gẹgẹ bii ayajọ ọjọ irinajo afẹ lagbaye. Akori ayajọ irinajo afẹ fun tọdun yii ni “Eto igbafẹ ati idokowo ninu itọju ayika ko le rẹ wa si, ti wọn si n tẹnumọ idi to fi yẹ ki a gbajumọ idokowo to pegede fawọn eeyan, awujọ agbaye ati ọjọ ọla to dara. Lọna ati sami ayajọ ọjọ irinajo afẹ l'agbaye yii, lo mu ki BBC Yoruba ṣe akojọpọ ọkanojọkan ibudo afẹ ti o lagbara lati pa owo gọbọi wọle fun ijọba. Paapaa awọn ibudo igbafẹ ti yoo tun mu idagbasoke ba awọn agbegbe ibi ti Eledua fi idi wọn sọlẹ si nilẹ kaarọ-oojiire. Ni awọn ipinlẹ mẹfẹẹfa to wa nilẹ Yoruba, a wo awọn ibudo igbafẹ to se pataki ni ipinlẹ kọọkan ati bi wọn se pegede si lati pa owo gọbọi wọle fun ipinlẹ koowa wọn. Apata Abanijorin to n bẹ niluu Iyin Ekiti jẹ ọkan pataki lara awọn nnkan adayeba to jẹ nnkan iyalẹnu nilẹ Yoruba. Inu apata naa da bii gbọngan nla igbalejo ti o le gba to eeyan bii ẹẹdẹgbẹta lẹẹkan ṣoṣo. Awọn afọku apata wẹwẹ to ṣee fi joko tun wa ninu gbọngan adayeba naa. Gbọngan naa duro gẹgẹ bii ile ti a mọ, ti o si ni ẹnu ọna abawọle, ibi ti afẹfẹ ti n fẹ wọle, ati ori oke ibi ti eeyan le duro si. Se ni eeyan yoo si maa wo gbogbo ilu Ado-Ekiti kedere lati inu gbọngan yii. Lara awọn ibudo afẹ mii to n bẹ n'ipinlẹ Ekiti ni oju ibi ti Ogun Lakaaye Ọṣinmọnlẹ wọle si nilu Ire-Ekiti. Itan fi idi rẹ mulẹ wi pe wahala bẹ silẹ laarin Ogun ati awọn ọmọlẹyin rẹ ti o hu iwa arifin sii. Ogun pa gbogbo wọn, o si binu wọlẹ si ilu naa. Awọn eeyan ilu mọ odi yi oju ibi ti Ogun wọlẹ si ka, o si ti di nnkan apewo titi di asiko yii eyi to le pa owo gidi wọle fun ipinlẹ Ekiti. Lọjọ kejila ọṣu kẹrin ọdun 1942 ni baalu akọkọ ja lorilẹede Naijiria, ni ori oke Igbo Ilapa to n bẹ niluu Ikọgosi n'ipinlẹ Ekiti. Ijalulẹ baalu naa waye lasiko ogun agbaye keji. Ọkọ ofurufu to n ko nnkan ijagun lọ, lo dede ja lulẹ. Fun ọpọlọpọ wakati lẹyin ijalulẹ baalu naa si ni awọn ado oloro ti ọkọ naa ko fi n dun kikan kikan. Titi di asiko yii, awọn afọku ara ọkọ ofurufu naa ṣi wa nilu Ikọgosi eyi ti awọn eeyan maa n lọ pe wo. Ẹniọwọ Henry Townsend to jẹ aṣoju ijọ 'Church Missionary Society (CMS)' lo kọ ile pẹtẹsi alaja, akọkọ lorilẹede Naijiria lọdun 1845. Agbegbe Badagry nipinlẹ Eko si ni o kọ ile naa si. Wọn fi ipilẹ ile naa lelẹ ni ọdun 1842, wọn si kọ ọ pari lọdun 1845. Fidio ti BBC Yoruba se nipa pẹtẹsi akọkọ naa ree nisalẹ yii. Lasiko ti owo ẹru ṣi gbilẹ gan an kaakiri agbaye, ikorita Aremabọ yii ni awọn ẹru ti wọn n ra lati Naijiria, ti n wọ inu ọkọ oju omi ti yoo gbe wọn lọ oko ẹru loke okun. Lati nnkan bii ọọdunrun ọdun sẹyin, awọn ọmọ ilẹ Afrika to le ni ẹgbẹrun lọna ẹẹdẹgbẹta, ni wọn ta si oko ẹru lati ibudo ikorita aremabọ yii, bẹrẹ lati ọdun 1886 titi di ọdun ti wọn fi ofin de owo ẹru ni ṣiṣe. Ẹru to ba di de ikorita Aremabọ yii, ipade dọhun fun niyẹ, oke okun ni yoo ti lọ ba ara rẹ nitori ibudo naa lẹba okun. Ọpọ awọn ẹru yii ti wọn ko lati orilẹede Naijiria si ni ko pada silẹ baba wọn mọ, titi ti wọn fi dagbere faye. Fidio ree nipa ibudo ajo aremabọ naa ti BBC Yoruba se. Lasiko ti awọn Ọyọmesi (tii se awọn afọbajẹ ilu Ọyọ) kọ jalẹ lati fi Sango jẹ Alaafin Ọyọ lẹyin ipapoda Ọranmiyan ti o jẹ baba rẹ, inu bii o si kuro nilu Ọyọ. Ninu irinajo to n rin lọ si ilu Ile-Ifẹ, o pade arabinrin giga kan lẹba apata nla, ti obinrin naa si sọ fun un wi pe oun ni Ayaba to ni oke ti wọn n pe ni 'Iya Mapo'. Iya Mapo wa gba Ṣango nimọran lati fi ori pamọ si ọdọ oun niluu Igbẹti n'ipinlẹ Ọyọ. O si fun un ni iyara nla kan lori apata Iya Mapo naa, nibi ti Iya Mapo ati awọn ẹbọra mii ti ro Ṣango ni agbara. Iyara naa ninu oke Iyamapo si wa nilu Igbeti n titi di oni eyi to wa lara awọn ibudo igbafẹ pataki tipinlẹ Oyo n tọkasi. Meji pere ni adagun omi to le tente s'ori apata nla, to wa ni gbogbo agbaye. Ọkan n bẹ ni ipinlẹ Colorado lorilẹede Amẹrika, ikeji n bẹ ni ilu Ado Awaye n'ipinlẹ Ọyọ. Itan sọ pe obinrin agan kan to wa lati ilu Ọta n'ipinlẹ Ogun, lo wa si Ọyọ atijọ. Ọpọlọpọ eeyan lo fẹran rẹ, ṣugbọn awọn kan gan an nitori aibi'mọ rẹ. Ibanujẹ ọkan lo mu ki o gba ẹmi ara rẹ nipa bibẹ sinu odo naa. Ohun ti awọn ọmọ ilu sọ nipa adagun odo naa ni pe o jin pupọ si isalẹ, ti ko si ni ipẹkun, bẹẹ si ni ko si ẹni to wọ inu rẹ ti yoo jadepada saye ni aaye. Itan mii tun ni ààyè kan n bẹ labẹ odo naa eleyii ti Yemọja to n fun ni l'ọmọ n ṣe akoso le lori. Ori Oke naa, ti wọn n pe ni 'Iya-n-ke' tumọ si iya n ke, o si iwa nilu Ado Awaye di oni eyi to jẹ ibudo igbafẹ pataki fun ijọba ipinlẹ Oyo lati pawo wọle Fidio ree nisalẹ yii ti BBC se nipa adagun omi Ado Awaye naa. Odo Sogidi to n bẹ nilu Awẹ n'ipinlẹ Ọyọ jẹ odo kan ti ẹni ti ko ba fẹ wahala ko gbudọ pa ẹja inu rẹ jẹ. Itan ni odo naa ni agbara lati wo alaisan san, eyii lo si mu ki o di eewọ lati pa ẹja inu rẹ jẹ. Lati ọdun 1750 ti wọn ti fi ilu naa lọlẹ, ni odo Sogidi naa ti wa ni bẹ. Ohun ti itan fi idi rẹ mulẹ ni pe, ọba kan ni ilu naa,  Ilemolu ati awọn eeyan rẹ ni oungbẹ n gbẹ, ti wọn si wa omi lọ. Ninu ilepa wọn lati se awari omi, ni awọn ti o jẹ ọdẹ laarin wọn ti ri awọn ọbọ kan lori igi, ti wọn si n lepa wọn. Ọbọ wọnyii ni wọn le de ibi ti odo yii wa titi di asiko yii. Awari agbara ti odo naa ni lo mu ki o di eewọ lati pa ẹja inu rẹ jẹ. Pupọ awọn eeyan to dẹjaa si eewọ naa, ti wọn si ṣe aigbọran, lo kabamọ. Odo Sogidi si wa nilu Awe, eyi ti awọn eeyan n rinrin ajo afẹ lọ. Fidio nipa odo Sogidi ree nisalẹ yii ti BBC Yoruba se nilu Awe. Iho abẹ apata nla kan n bẹ niluu Iṣarun n'ipinlẹ Ondo to kun fun kiki eeru. Awọn akọṣẹmọṣẹ to n ṣe iwadii nipa nnkan iṣẹmbaye fi idi rẹ mulẹ wi pe awọn eeyan kan ti gbe ibẹ ri ni nnkan bii ẹgbẹrun mẹtala ọdun sẹyin. Iho Eleeru naa to n bẹ ni ijọba ibilẹ Ifẹdọrẹ, ni ọmọ ilu kan Isarun kan, ti wọn pe orukọ rẹ ni Obele, ṣe awari rẹ lọdun 1922 nibi ti o ṣiṣẹ ọdẹ lọ. Obele si lọ ke si awọn eeyan ilu lati wa wo ọpọlọpọ eeru ti oun ri ninu iho nla naa. Ibudo ọhun si ti di ibudo igbafẹ nipinlẹ Ondo eyi to yẹ ko maa mu owo gidi wa. Ori oke idanre jẹ ọkan pataki lara awọn ibudo afẹ to n bẹ n'ipinlẹ Ondo. Ọkanojọkan oke to yi ilu naa ka, jẹ nnkan to ṣe anfani fun wọn pupọ lasiko ogun laye atijọ. Itan fi idi rẹ mulẹ wi pe awọn eeyan 'Ufe Oke' ti o tẹ ilu naa do, lo to ẹgbẹrin ọdun lori oke ki o to di pe wọn tẹdo si ipẹtẹlẹ lọdun 1923. Oke naa ga pupọ, amọ aaye to tẹju wa loke lati naju ti eeyan ba le gun oke naa tan. Oke Idanre yii si ni ọpọ awọn arinrin ajo afẹ maa n lọ eyi to n mu owo wọle fun ijọba ipinlẹ Ondo. Fidio isalẹ yii ti BBC Yoruba se lo se afihan bi Oke Idanre se ri. Ibudo ti wọn gbagbọ pe wọn sin Ayaba Sheba si, ti itan rẹ wa ninu Bibeli laye Ọba Solomoni, lo wa ni Ijebu Ode, Ipinlẹ Ogun. Abule Oke-Eiri, to wa lagbegbe Ijebu Ode, nipinle Ogun lo gbalejo ibi ti won sin Ayaba naa si. Bẹẹ lo tun jẹ ibi ti awọn arinrinajo afẹ maa n wa ni ọdọọdun lati bu ọla fun oju orori oku ọrun naa ti wọn tun n pe ni ayaba Bilikisu. Bibeli Onigbagbọ ṣapejuwe ayaba Shẹba gẹgẹ bii obinrin ti o ni agbara ati ọgbọn, ti o wa lati ṣabẹwo si Ọba Solomoni nigbati o gbọ nipa ọgbọn ti o tayọ ti oba Solomoni ni. Oke Olumọ jẹ ọkan gboogi ninu awọn ibudo afẹ to n bẹ n'ipinlẹ Ogun. Titobi oke naa jẹ nnkan pataki ti o nii ṣe pẹlu idasilẹ ilu Abẹokuta, ti itumọ rẹ jẹ ilu ti o wa labẹ okuta) gẹgẹ bi iwadii ṣe fi idi rẹ mulẹ. Lasiko ogun atijo, oke yii jẹ ibi isadi ti o daabo bo awọn eeyan ilu lọwọ ogun. L'ọdun 1976 ni Oke Olumọ di ibudo afẹ, ki aarẹ tẹlẹri lorilẹede Naijiria, Oloye Oluṣẹgun Ọbasanjọ to fi idi rẹ mulẹ gan an ni san an l'ọjọ kẹta oṣu keji ọdun 2006. Fidio nipa Oke Olumo ti BBC Yoruba se ree nisalẹ yii. Alaye nipa ibudo afẹ n'ipinlẹ Ọṣun ko ni kun to lai mẹnuba odo Ọṣun Oṣogbo. Odo Osun yii bẹrẹ si ni n ṣan lati Igede-Ekiti, wọ ipinlẹ Ọṣun ni ẹkun guusu Naijiria lọ si ilu Eko titi ti o fi de inu okun lorilẹede Guinea. Itan ti o rọ mọ odo naa ni pe obinrin kan ti wọn pe orukọ rẹ ni Ọṣun lo binu di odo naa. O gbe igbesẹ ọhun lẹyin ede aiyede to waye laarin oun ati orogun rẹ, 'Ọbà' ti wọn jọ jẹ aya Sango. Ọdọọdun si ni wọn n bọ odo Osun nibi ti ọpọ awn arinrinajo afẹ labẹle ati nilẹ okeere maa n peju si. Inu osu kẹjọ ọdọọdun si ni wọn maa n bọ Odo Osun ti wọn n pe ni Arẹmọ nitori igbagbọ awọn eeyan ni pe o maa n fun awọn agn ni ọmọ. Ajọ agbaye to n se agbelarugẹ asa, UNESCO si ti fi ontẹ lu Ojubọ Osun Osogbo lọdun 2005 gẹgẹ bi ọkan lara awọn ibudo iṣẹmbaye ti wọn n mojuto. Lara awọn eewọ odo naa ni ẹja pipa, ọdẹ ṣiṣẹ ati gige igi ni ayika naa. Fidio bi n se n bọ Osun Osogbo ree nisalẹ yii ti BBC se. Ọpa Ọranmiyan kalẹ si ilu Ile-Ifẹ n'ipinlẹ Ọṣun. Ọranmiyan, ti o jẹ ọmọ Oduduwa lo fi ọpa kan lọlẹ ni ẹgbẹlẹgbẹ ọdun sẹyin. Lati igba naa si ni o ti wa gẹgẹ bi wọn ṣe fi lọlẹ. Ayika ibi ti ọpa Oranyan wa ni agbegbe Arubidi ni ilu Ile-Ifẹ, ti di ohun ti awọn arinrinajo afẹ n lọ pe wo. Amọ eewọ to wa nibẹ ni pe o ni ibi ti ajeji lasan, ti kii ṣe ọmọ ile to n bọ ọpa naa le de ni ayika ibi ti ọpa ọhun wọlẹ si.
"Ọkùnrin tó wọ aṣọ ẹ̀há láti kópa nínú ìdíje àwọn obìnrin kó sí páńpẹ́ òfin,Ńṣe ni ọ̀rọ̀ dàbí àwàdà kẹríkẹrí nígbà tí ọkùnrin kan wọ aṣọ bí ẹlẹ́hàá láti lọ kópa nínú ìdíje àwọn obìnrin. Stanley Omondi wọ aṣọ àwọn ẹlẹ́hàá, dé ìgò sójú, tó sì tún forúkọ sílẹ̀ gẹ́gẹ́ Illicent Awour láti kópa níbi ìdíje náà. Ní orílẹ̀ èdè Kenya ni ìṣẹ̀lẹ̀ náà ti wáyé níbi ìdíje Chess tó wáyé níbẹ̀. Àmọ́ àṣírí Omondi tú nígbà tí àwọn tó ṣàgbékalẹ̀ ìdíje náà rí bí ó ṣe ń ta ayo náà dára púpọ̀ tí àwọn kò sì mọ̀ ọ́n rárá. Omondi ní nítorí pé òun nílò owó ni òun ṣe rò ó láti ṣe bí obìnrin lọ síbi ìdíje náà. Ó sọ èyí nínú ìwé kan tó kọ láti tọrọ àforíjì lórí ìgbésẹ̀ rẹ̀. Bákan náà ló ní òun ti setan láti kojú gbogbo ìjìyà tí yóò bá tẹ̀yìn ìgbésẹ̀ òun yọ àmọ́ ó kọ̀ láti bá BBC sọ̀rọ̀. Omondi kò ní láǹfàní láti kópa nínú ìdíje Chess fún ọdún díẹ̀ Ààrẹ ìdíje Chess ní Kenya, Bernard Wanjala ní ó ṣeéṣe kí àwọn fi òfin dé Omondi láti má lè kópa nínú ìdíje náà fún bí ọdún mélòó kan àmọ́ àwọn kò ní le nínú ìdíje náà pátápátá. Wanjala sọ fún BBC Sport Africa pé àwọn ti ẹ̀ kọ́kọ́ fura rárá pé ọkùnrin ni nítorí kì í ṣe ohun tuntun fún àwọn obìnrin láti wọ hijab wá sí ìdíje náà. ""Ohun tó jẹ́ ka fura ni pé níṣe ló ń na àwọn olùdíje tó dára púpọ̀, kò sì wọ́pọ̀ kí ẹni tó ṣẹ̀ṣẹ̀ ń kópa nínú ìdíje náà fún ìgbà àkọ́kọ́ láti na àwọn ènìyàn wọ̀nyí. ""Bàtà rẹ̀ àti pé Omondi kò sọ̀rọ̀ rárá bí ìdíje náà ṣé ń tẹ̀síwájú náà jẹ́ kí ara fu wá."" ""A fura pé bàtà ọkùnrin ló máa ń wọ̀ ní ọ̀pọ̀ ìgbà ju ti bàtà obìnrin lọ tí kìí sì bá ẹnikẹ́ni sọ̀rọ̀ kódà àwọn tí wọ́n jọ ń díje."" Wanjala pẹ̀lú gbogbo àwọn nǹkan wọ̀nyí, àwọn ṣì gba Omondi láti tẹ̀síwájú àmọ́ nígbà tó dé ipele kẹrin ni àwọn tó yọ si pé ọkùnrin ni. ""Òun náà kò lè jiyàn rẹ̀ nígbà tí a yọ si tó sì ń bẹ̀bẹ̀ pé ìṣòro owó kan tí òun nílò láti yanjú ní kíákíá ló jẹ́ kí òun gbé ìgbésẹ̀ náà."" Ọdọọdún ni ìdíje Chess náà máa ń wáyé ní Nairobi, orílẹ̀ èdè Kenya. Ó lé ní irínwó àwọn olùdíje tó kópa nínú rẹ̀ láti orílẹ̀ èdè méjìlélógún tí àwọn olùdíje obìnrin sì jẹ́ 99. Ní abala ti àwọn obìnrin, ẹgbẹ̀rún mẹ́ta dọ́là ni ẹni tó bá gbégbá orókè máa gbà. Wanjala ní Omondi jẹ́ ènìyàn tí àwọn mọ̀ tẹ́lẹ̀ nínú ìdíje Chess. Bákan náà ló ní ìgbà àkọ́kọ́ nìyí tí ènìyàn máa dá irú ọgbọ́n yìí láti kópa nínú idije náà. Ó fi kun pé ìgbìmọ̀ olùwádìí yóò gbé ìdájọ́ wọn kalẹ̀ láìpẹ́ ọjọ́."
Wọ́n fi ẹ̀sùn kan àwọn ọkùnrin tó na obìnrin yìí dojú ikú tí wọ́n tún ju òkú rẹ̀ s' ódò adágún ilé ìtura,Ìròyìn ti jáde lẹ́yìn iku arabinrin kan to lọ si ile ijo ile itura kan eyi to si ti mu ijọba gbe ile itura naa ti pa nipinlẹ Anambra. Ijọba gbe agadagodo ti gbogbo ilẹkun ile itura Cosmila Hotel and Suites ni ilu Awka Ìpínlẹ̀ Anambra lẹyin ti wọn fi ẹsun kan awọn ọkunrin kan pe wọn lu arabinrin Chinyere Awuda titi doju iku pẹlu iranlọwọ mọnija ile itura naa. Iroyin to n fo kiri amọ ti a ko tii le fidi rẹ múlẹ̀ ni pe Chinyere Awuda ti ọpọ mọ si Chizzy to jẹ ọmọ bibi Ìpínlẹ̀ naa kagbako iku tirẹ lalẹ ọjọ ti awọn ọkunrin naa lù ú ni alubami lẹyin eyi ti wọn ri oku rẹ. Bakan naa ni iroyin tun ni oludari ile ijo naa ko jẹ ki awọn ẹṣọ gba a silẹ, dipo ki wọn ṣe èyí, ṣe ni wọn pa ina lati le jẹ ki lilu ti wọn n lu u tẹsiwaju. Lẹyinrẹ́ ni wọn lọ ju oku rẹ sinu adagun omi “swimming pool” to wa ninu ile itura naa eyi ti wọn ti pa ti fun ọjọ pipẹ. Akọroyin BBC gbera lọ si ile itura naa nibi ti iṣẹlẹ iku arabinrin Chinyere ti ṣẹlẹ ni aarọ Ọjọ Iṣẹgun ṣugbọn wọn ko jẹ ko wọle sinu ọgba naa lati ṣe iṣẹ rẹ. Titi di akoko yii, ko ti ye ẹnikẹni ohun to jẹ ẹṣẹ Chinyere ni pato eyi to mu ki awọn ọkunrin naa ro o pe o yẹ ki awọn da sẹria fun un. Bakan naa, ko ye idi ti mọnija ile ijo naa paṣẹ fun awọn ẹṣọ alaya gbangba lati duro maa woran bi iṣẹlẹ naa ṣe n ṣẹlẹ. Ẹwẹ, kọmisọna fun eto igbafẹ ni ipinlẹ Anambra, Don Onyenji to paṣẹ pe ki wọn ti ile itura naa pa sọ pe iṣẹlẹ yii ba oun ninu jẹ gidi gan. O ni titi awọn ọlọpaa yoo fi pari iwadii wọn ni ile itura ọhun yoo fi wa ni titi pa. Bakannaa, ileeṣẹ ọlọpaa ipinlẹ Anambra ni awọn ti n tan ina wa ohun to ṣokunfa iku arabinrin naa. Agbẹnusọ ọlọpaa ipinlẹ naa, Tochukwu Ikenga sọ fun ileeṣẹ iroyin BBC Igbo lori ẹrọ ibaraẹnisọrọ pe awọn ti gbọ si iṣẹlẹ naa. “Lootọ ni a gbọ nipa rẹ. A si n ṣe iwadii rẹ lọwọ, Ikenga sọrọ.
"Ìjọba Oyo kò ní gbára lé owó láti òkè mọ́, á dojú kọ owó lára ìrìnàjò afẹ́ - Olatunbosun,Kọmisona fun Aṣa ati  irinajo afẹ ni nipinlẹ Oyo, Ọmọwe Wasiu Olatunbosun ti ṣalaye wi pe ipinlẹ Oyo ti ṣetan lati  mu idagbasoke ba eto Igbafẹ ati Asa ju ti atẹyìnwa wa lọ. Ọmọwe Wasiu Olatunbosun lo fi idi eyi mulẹ nibi ayẹyẹ ipatẹ lati sami ayajọ irinajo afẹ lagbaye to waye ninu Gbongan  Bowers Tower ti gbogbo eeyan mọ si layipo nilu Ibadan. Olatunbosun, ninu ọrọ rẹ ṣalaye wi pe, ijọba ipinlẹ Oyo n ṣakitiyan lati ri wi pe idagbasoke baa ẹka to risi  Igbafẹ. O ni eyi yoo mu ki ẹka naa le pese iṣẹ fun awọn ọdọ ipinlẹ Oyo, ti awọn ibudo isẹmbaye nipinlẹ naa yoo tunbọ ni okiki si. O tun ṣalaye wi pe laipẹ ọjọ o seṣee ki ipinlẹ Ọyọ mase gbe ara le owo lati asunwọn ijọba apapọ mọ nitori ẹka Igbafẹ ati Asa nijọba yoo gbẹ ẹru isuna ipinlẹ Oyo le lori. Olatunbosun ni "" Ọdọdun ni ipinlẹ Oyo n ṣe ayajọ ọjọ Asa ati idagbasoke irinajo afẹ, ọpọ ilu lagbaye lo mu eto Igbafẹ lokunkundun. Bí apẹẹrẹ ilu Dubai pẹlu bi wọn  ti ni epo rọbi to, irinajo afẹ ko ida pupọ ninu owo to rọgun sì asunwọn ijọba orilẹ-ede naa. Oni afoju sun  ipinlẹ Oyo ni wi pe laarin ọdun meji sì mẹta, idagbasoke  yoo deba ipinlẹ Oyo latara ẹka Asa ati irinajo afẹ. Lara awọn eto waye lati sami ọjọ asa to waye ni ere ibilẹ ati orin kikọ nibi ti ọpọ awọn eekanlu peju si. Gbọngan Layipo Bowers Tower to wa lori oke Aremọ nilu Ibadan, tii se ọkan gbogi lara ibudo igbafẹ to n pawo wọle fun ijọba ipinlẹ Oyo, si ni eto naa ti waye. Ajọ isọkan orilẹede agbaye lo ya ọjọ Kẹtadinlọgbọn osu kẹsan ọdọọdun sọtọ lati fi sami ayajọ agbelarugẹ irinajo afẹ jakejado agbaye."
Kí ni pàtàkì ìdásílẹ̀  àjọ àwọn orìlẹ̀èdè BRICS tó ń pàdé ní South Africa báyìí?,Awọn adari ajọ BRICS lagbaye, Brazil, Russia, India, China ati South Africa ni ipade wọn yoo waye ni ọjọ Kejilelogun, Osu Kẹjọ, ọdun 2023 ni ilu Johannesburg, ni orilẹede South-Africa. Lara awọn ohun ti wọn yoo maa jiroro le lori  ni bi wọn yoo se gba awọn miran laaye sinu ajọ naa. Ijọba orilẹede South Africa to n gbalejo ni o kere tan ogoji orilẹede ni o ti ṣetan lati darapọ mọ wọn bayii. Ni ọdun 2001 ni onimọ nipa eto ọrọ aje, Jim Ońeil da asopọ ọrọ BRIC kalẹ fun Brazil, Russia, India ati China. Awọn orilẹede yii ni wọn ni eto ọrọ aje to n dagba soke si, to si ṣeeṣe ki wọn goke agba ni ọdun 2050. Ni ọdun 2006, awọn orilẹede mẹrin naa lo jumọ pọ lati da ajọ naa silẹ, ti South Africa si darapọ mọ wọn ni ọdun 2010. Ni apapọ awọn araalu awọn orilẹede ni owo ti iye rẹ ju biliọnu mẹta lọ pẹlu apapọ iye owo to n wọle ni abele to to $26 tiriliọnu. Amọ iwadii ti ileeṣẹ Atlantic Council gbe jade ni BRICS ni ida marundinlogun aṣẹ lati buwọlu eto isuna ni agbaye ni ajọ United Nations, ati International Monetary Fund, IMF. Ajọ naa ni wọn gbekalẹ lati wa ọna bii awọn orilẹede ti ọrọ aje wọn ṣẹṣẹ n gbera ṣe le ni ẹnu ọrọ ninu ajọ IMF ati Banki Agbaye, World Bank. Ni ọdun 2014 ni ajọ BRICS da banki New Development Bank silẹ lati maa ya awọn orilẹede ti ọrọ aje wọn ṣẹṣẹ n gbera soke ni owo. Orilẹede Brazil ati Russia to n saju ninu ajọ naa ti fi aba lede lati gbe igbesẹ nipa nini owo kan naa. Eyi yoo figagbaga pẹlu owo dọla to gba eto ọrọ aje kan. Amọ aṣoju orilẹede South Africa ati Russia, Anil Sooklal ni awọn ko ni gbe yẹwo nibi ipade naa ti yoo waye. Bo tilẹ jẹpe awọn orilẹede to wa ni abẹ ajọ naa ni wọn n dagba ni eto ọrọ aje wọn, amọ orilẹede China ni oun lewaju ninu wọn Awọn to wa ninu ajọ naa n gbaradi lati koju bii orilẹede Amerika se fẹ dari eto ọrọ ajẹ ni awọn agbegbe yii. Wọn tun ṣe atilẹyin fun China fun idagbasoke rẹ ni agbegbe naa. Amọ ajọ BRICS naa ko fi imọ ṣe ọkan lori iha ti wọn kọ si awọn orilẹede ni iha iwọ oorun lagbaye. Aṣoju orilẹede South Africa ati Asia, Anil Sooklal ni orilẹede 22 lo fẹ darapọ mọ wọn. Iran, Argentina, Cuba, Kazakhstan, Ethiopia, Saudi Arabia, United Arab Emirates ati Venezuela. Awọn onimọ ti sapejuwe igbese naa gẹgẹ bi eyi ti yoo lera diẹ nitori awọn orilẹede to wa nibẹ. Amọ wọn ni awọn orilẹede to Argentina ti wọn yatọ si orilẹede bii Iran ni yoo ni anfaani lati wole. Ọjọ Kejilelogun si ikẹrinlelogun, Osu Kẹjọ, ọdun 2023 ni ipade naa yoo waye ni Johannesburg. Lara awọn ohun ti wọn yoo jiroro le lori ni ọna ati gba awọn to fẹ darapọ mọ wọ wọlẹ. Nkan miran ti wọn yoo jiroro le lori ni ọrọ oju ọjọ, idokowo, ọna idagbasoke ọrọ aje lagbaye, to fi mọ eto oṣelu ni agbaye. Orilẹede South Africa ti fi iwe pe awọn ọrilẹede bii ọgọta lati ilẹ Africa, Latin America, Asia ati Caribbean lati darapọ mọ wọn. Amọ aarẹ orilẹede Russia ko ni yọju sibẹ nitori ẹsun ipaniyan ti wọn fi kan an lori ogun to n lọ lọwọ laarin Russia ati Ukraine,to si ni oun ko jẹbi ẹsun kankan.
Ṣé lóòtọ́ ni UAE ti bẹ̀rẹ̀ sí fún àwọn ọmọ Naijiria ní ‘Visa’ padà? Oun tí a mọ̀ rèé,Ijọba Naijiria ti sọ pe irọ patapata ni iroyin kan to ni, ijọba United Arab Emirates, ti gbẹsẹ kuro lori ofin to fi de fi fun awọn ọmọ Naijiria ni iwe irinna lati wa si orilẹ-ede wọn. Ninu oṣu Kẹwaa, ọdun 2022, ni ijọba UAE fi ofin de Naijiria ati awọn orilẹ-ede mọkandinlogun mii ni Africa. Ṣugbọn ni irọlẹ ọjọ Iṣẹgun, ni iroyin kan jade si ori ayelujara, eyi ti awọn ileeṣẹ iroyin kan naa gbe pe, ijọba UAE ti wọgile ofin naa. Wakati diẹ lẹyin ti iroyin naa jade, ni oludamọran pataki fun Aarẹ Bola Tinubu, Bayo Onanuga, kede pe ayederu iroyin ni. Ninu ikede to fi si ori ayelujara X rẹ, lo ti sọ pe iwe ikede to n lọ kaakiri nipa ofin naa, ko wa lati ọwọ ijọba Naijiria tabi UAE. Ninu iwe ikede to jade ọhun ni wọn ti sọ pe ijọba Naijiria ati ti UAE, ti fi ohun kan kede pe idagbasoke ti ba ajọṣepọ wọn, nipa fifi aaye gba awọn ọmọ Naijiria to ba fẹ rinrinajo lọ si orilẹ-ede naa lati wọle, bẹrẹ lati ọjọ kẹrin, oṣu Kẹta, ọdun 2024. Bakan naa ni awọn to fi iroyin naa sita sọ pe awọn ọmọ Naijiria le lọ si oju opo ayelujara ileeṣẹ ilẹ okeere fun UAE, lati bẹrẹ igbesẹ fun gbigba iwe irinna. Amọ abẹwo ti BBC Pidgin ṣe si oju opo naa fihan pe, ko si nnkan to jọ ọ. Igba akọkọ kọ niyii ti iru iroyin bẹẹ jade pe UAE ti fi opin si ofin ọhun. Ninu oṣu Kẹsan-an, ọdun 2023, ni agbẹnusọ fun aarẹ, ajuri Ngelale, fi atẹjade kan sita pe orilẹede mejeeji ti fẹnuko lati gbẹsẹ kuro lori ofin to tako fi fun awọn ọmọ Naijiria ni iwe irinna lọ si UAE, lẹyin ti Aarẹ Bola Tinubu ṣe ipade pẹlu pẹlu Aarẹ Mohamed bin Zayed al Nahyan, lọjọ kọkanla, oṣu Kẹsan-an, ọdun 2023. Ṣugbọn ijọba UAE sọ lori itakun agbaye wọn pe, irọ ni. Wọn ni ijiroro nipa bi orilẹ-ede mejeeji yoo ṣe ni ajọṣepọ ni awọn olori mejeeji ni, kii ṣe lati ṣe eto bi wọn ṣe ma a fun awọn ọmọ Naijiria ni ‘visa’ pada. Ọdun 2021 ni rogbodiyan ti n rugbo o bọ, paapaa ni ẹka irinajo oju ofurufu. Ninu oṣu Keji, ọdun 2021, ijọba Naijiria din iye igba ti ileeṣẹ ọkọ ofurufu Emirates to jẹ ti UAE, le ma a ko ero ni Naijiria, lati mọkanlelogun si ẹyọkan l’ọsẹ. Ijọba sọ pe oun gbe igbesẹ naa lati gbẹsan bi UAE ṣe din ti ileeṣẹ ọkọ ofurufu Air Peace, to jẹ ti ọmọ orilẹ-ede Naijiria, lati mẹta l’ọsẹ si ẹyọkan. Igbesẹ ti ijọba Naijiria gbe yii mu ki Emirates airline fi opin si gbigbe ero jade tabi wọle si Naijiria, fun ọpọlọpọ ọsẹ. Ṣugbọn wọn tun pada bẹrẹ iṣẹ lẹyin ti ijiroro waye laarin orilẹ-ede mejeeji. Ninu oṣu Kẹjọ, ọdun 2022, Emirates Airline kede pe awọn ti da irinajo gbogbo ni Naijiria duro, bẹrẹ lati ọjọ kinni, oṣu Kẹsan-an. Wọn ni awọn ṣe bẹẹ nitori pe awọn ko ri owo awọn to ha si Naijiria gba. Lẹyin ti Aarẹ Tinubu de ipo, o ṣe ileri ninu oṣu Kẹjọ, ọdun 2023, pe awọn ko ni i pẹ yanju aawọ naa. Amọ titi di asiko yii, UAE ṣi kọ̀ lati ma a fun awọn ọmọ Naijiria ni visa.
""
Ọlọ́pàá tó ń tọrọ owó lọ́wọ́ arìn ìrìnàjo wọ gàù,Ileeṣẹ ọlọpaa ipinlẹ Oyo ti kede sita ọwọ ti tẹ ọlọpaa ti fọnran lori ayelujara safihan bi o se n bere owo lọwọ obinrin arin irinajo lori ọkada lati Netherlands. Ikede yii ni Ileeṣẹ ọlọpaa ipinlẹ Oyo gbe soju opo ayelujara X lọjọ bọ ọsẹ yii , ti wọn si ni ọlọpaa yoo koji ijiya fun iwa naa. “Fọnran to safihan iwa to ba wa ninu jẹ ọlọpaa kan loju ọna Moniya- Iseyin ni a ti yẹwo. “Gbpgbo awọn ọlọpaa to wa ninu fọnran naa ni ọwọ ti tẹ, ti wọn yoo si foju ba ofin.” Ninu fọnran naa, ọlọpaa da obinrin arin irinajo lori ọkada naa duro, to si bere pe nibo lo ti n bọ ati pe ibo lo n lọ. Obinrin naa da lohun pe lati orilẹede Netherlands ni oun ti wa, ti oun si n lọ Abuja , eyi to ya awọn ọlọpaa meji naa lẹnu. Ọlọpaa naa kọnu si obinrin arin irinajo naa pe “ki lo ba oun mu bọ? Ki lo fo fẹ fun mi? O ya wa nnkan fun mi,” Arin irinajo ni ọrọ naa ko kọkọ ye arin irinajo, ti ọlọpaa naa si ni  lati mọlẹ fun pe ko fun lowo, ti obinrin naa si bere pe fun kinni. Fọnran to le ni isẹju kan yii lo fa rogbodiyan lori ayelujara, ti ọpọ si bẹrẹ si ni bu ẹnu atẹlu iwa awọn ọlọpaa naa.
Kí ló fa wàhálà láàrín àwọn olùgbé agbègbè Bodija àtàwọn onílé ijó ‘Night club’ nílùú Ibadan?,Nnkan ko dan mọran laarin awọn olugbe agbegbe Bodija nilu Ibadan tii ṣe olu ilu ipinlẹ Ọyọ atawọn onile ijo ati ile igbafẹ alẹ lagbegbe naa. Gẹgẹbi iroyin ti o tẹ wa lọwọ ṣe sọ, ariwo to n jade latawọn ile ijo yii kii jẹ ki awọn eeyan to n gbe agbegbe naa o ni isinmi ni wakati tabi asiko yoowu yika ojumọ. Bakan naa lawọn ara adugbo naa tun sọ wi pe awọn ile ijo ati igbafẹ alẹ wọnyi ti n di ibuba fun awọn oniṣẹ ibi eyi to n mu ki iṣẹlẹ ibi o di eyi to wọpọ nibẹ bayii. Yatọ si ariwo ti ko jẹ ki awọn eeyan agbegbe naa ri imu mi, lara ẹsun ti wọn tun fi kan awọn onile ijo naa ni bi awọn onibara wọn ṣe n fi ọkọ di oju ọna, bi wọn ṣe n fa awọn to n lo ogun oloro wa si agbegbe naa ati bi wọn ṣe n fi aye gba awọn iwa ọdaran mii. Laipẹ yii naa si tun ni iroyin jade pe ọdọbinrin kan to ṣẹṣẹ kẹkọgboye imọ ijinlẹ nọọsi, Boluwatifẹ Ọmọniyi di ologbe lẹyin to tẹlẹ ọrẹkunrin rẹ lọ si ile ijo kan lagbegbe Bodija yii kan naaa. Oniruru iwa idigunjale lo ti n waye lagbegbe paapaajulọ eyi ti awọn eeyan agbegbe naa si ti n pariwo le lori pe o n mu igbe aye le koko fun awọn lagbegbe Bodija. Nigba ti ọrọ naa ṣe bi eyi to de gongo ẹmi awọn olugbe agbegbe Bodija, paapaa awọn onile lagbegbe naa ni wọn fi eni ko eji ti wọn gba ọdọ gomina ipinlẹ naa lọ ni sẹkitariati ijọba to wa nilu Ibadan. Wọn ni ki ijọba o gba awọn lọwọ gbọnmọgbọnmọ awọn onile ijo naa. Igba akọkọ kọ niyi ti awọn eeyan agbegbe Bodija yoo ke gbajare tọ ijọba lọ lori ọrọ yii. Loṣu kejila Ọdun 2021, awọn olugbe agbegbe yii gbe igbesẹ kan naa ṣugbọn ti ọrọ naa ko yi pada rara. Ijọba ipinlẹ Ọyọ ti pinnu lati fi iya ti o tọ jẹ awọn oludasilẹ ile ijo to n fi ariwo faaji alẹ ṣe idiwọ fun awọn olugbe agbegbe Bodija nilu Ibadan. Ninu ọrọ ti o sọ nibi ipade naa, igbakeji Gomina ipinlẹ Ọyọ, Amofin Adebayo Lawal ṣe alaye wi pe ohun ti awọn onile ijo n ṣe ni agbegbe naa ko jẹ itẹwọgba si ijọba ipinlẹ Ọyọ, nitori naa si ni o fi pe fun igbesẹ lori awọn ofin ati ilana antẹle ti ẹka ileeṣẹ ijọba to n mojuto ileigbe gbe kalẹ. Lawal gboriyin fun awọn olugbe agbegbe naa fun suuru wọn titi di asiko yii koro oju si aitẹle ofin ati ilana ileigbe lati ọwọ awọn onile ijo naa. Igbakeji Gomina ṣe alaye wi pe saaju asiko yii ni awon onile ijo naa ti tọwọ bọ iwe adehun lati mu adinku ba ariwo ti wọn n pa ati awọn idiwọ mii ti wọn n ṣe ni agbegbe naa, ṣugbọn wọn kọ eti ọgbọin si adehun naa. O ni ijọba ko ni fi aye gba aigbọran wọn mọ lati asiko yii lọ. O fi kun ọrọ rẹ pe ijọba ko ni yi ipinnu rẹ pada lori ọrọ naa bikoṣe ki wọn fi iya jẹ ile ijo ti o ba tapa si ofin ileigbe ti ijọba la kalẹ.
Ọmọ aṣofin kan l‘Oyo àti akẹ́kọ̀ọ́ LAUTECH márùn-ún pẹ̀lú awakọ̀ ló jóná nínu ìjàmbá mọ́tò,Iye eeyan to ku lẹyin ijamba ọkọ awọn akẹkọọ LAUTECH to waye ti pe mẹfa bayii. Oju ọna marosẹ Osogbo-Ifon-Oyo ni awọn akẹkọọ naa ti n bọ lalẹ Ọjọru ki ijamba ọkọ ọhun to waye, ninu eyii ti lara awọn akẹkọọ naa ti jona di eeru. A gbọ pe awọn oṣiṣẹ adoola ẹmi ipinlẹ Osun doola mẹfa ninu awọn akẹkọọ naa, ti wọn si gbe wọn lọ sile iwosan. Ileeṣẹ iroyin Punch jabọ pe awakọ awọn akẹkọọ naa fi ọkọ bọoṣi rẹ gba ọlọkada kan ni ilu naa, o si gbiyanju lati salọ lẹyin ti awọn araalu bẹrẹ si n le. Oṣojumikoro to ba Punch sọrọ ni “Nigba to ku mita diẹ ki ọkọ naa de ibi afara Ojutu ni ijanu rẹ kọṣẹ ti ọkọ naa si takiti, ti ina si sọ lara rẹ.” “Wọn doola awọn kan ki ina ọhun to tan ka amọ eeyan mẹta jona ku.” Ọga ileeṣẹ adoola ẹmi ipinlẹ Osun, Osun Ambulance Scheme, Elizabeth Arowosafe, sọ fun ileeṣẹ iroyin Punch pe nnkan biii ago mẹsan an abọ alẹ ni awọn gba ipe pajawiri pe ọkọ to ko awọn akẹkọọ LAUTECH to n bọ lati irinajo ti ni ijamba. O ni “Wọn sọ fun mi pe awakọ naa gba ẹnikan ni Okinni, o si n sare asapajude nitori awọn kan ti wọn n le lẹyin iṣẹlẹ naa.” “Awakọ ọhun, obinrin kan ati akẹkọọ kan to jẹ ọkunrin jona gurugu, a doola eeyan mẹfa, a si gbe wọn lọ sile iwosan UNIOSUN niluu Osogbo.” “Mo gbọ pe akẹkọọ LAUTECH ti wọn rinrinajo afẹ lọ si omi Erin-Ijesha ni wọn.” Arowosafe tẹsiwaju pe “Ọkan lara awọn akẹkọọ naa sọ fun ileeṣẹ wa pe irinajo afẹ kan ni wọn ti n bọ. O darukọ lara awọn ti wọn jọ wa ninu ọkọ naa fun wa amọ ko lagbara lati darukọ awọn mii.” Lẹyin akoko diẹ ni Arowosafe tun sọ fun Punch pe “A ṣẹṣẹ kuro ni UNIOSUN bayii ni. Mẹta ninu awọn ti a gbe lọ sile iwosan ṣi wa laaye, a ti ko awọn meji mii lọ si UCH nilu Ibadan.” “Ẹnikan ninu wọn ṣi wa ni ile iwosan UNIOSUN, awọn mẹta to ṣẹ ku ti jade laye, oku mẹfa lo wa nilẹ bayii.” Ẹwẹ, agbẹnusọ ileeṣẹ to n ri si irinna ọkọ loju popo ni Naijiria, FRSC, Agnes Ogungbemi to fidi iṣẹlẹ naa mulẹ sọ pe ere asapajude lo ṣokunfa rẹ. Awọn akẹkọọ fasiti imọ ẹrọ Ladoke Akintola ni ilu Ogbomosho ti ko ijamba ọkọ kan lasiko ti wọn ṣe irinajo pada si ile ẹkọ wọn lati Erin Ijesa. Ijamba yi to waye l'Ọjọru lawọn alaṣẹ ko tii sọ pato iye awọn to ba iṣẹlẹ naa lọ. Awọn akẹkọọ naa n dari lati ibi irinajo inaju ti wọn ṣe lọ si Erin Ijesa. Agbegbe Ilobu si Okinni la si gbọ pe ijamba ọkọ naa ti waye lẹyin ti ọkọ to ko awọn akẹkọọ yi gbina. A ko le sọ ni pato boya ọkọ naa kọlu ọkọ miran ni tabi oun nikan lo farakasa ninu ijamba yi. Aarẹ ẹgbẹ awọn akẹkọọ ile ẹkọ naa, Anuoluwa Adeboye nigba to ba akọroyin BBC sọrọ lori ero ibanisoro so pe awon ilu Ẹrin Ijẹṣa  ni ipinlẹ Ọṣun ni wọn ti n bọ ki wọn to lugbadi ijamba naa. Aarẹ ẹgbẹ awọn akẹkọọ LAUTECH Ogbomọshọ naa tun tẹsiwaju lati ṣalaye pe wọn seto irin ajo afẹ si ibudo omi oloke giga Erin-Ijesa Waterfall leyin idanwo saa kinni wọn, Bakan naa lo sọ pe pupọ wọn lo wa ni ipele aṣekagba ni fasiti naa Ohun ti a gbọ ni pe awọn eeyan kan ku ti awọn miran si farapa ninu iṣẹlẹ naa gẹgẹ bi Ọgbẹni Lekan Fadeyin to jẹ alukoro ile ẹkọ fasiti LAUTECH ti ṣe sọ fun akọroyin wa. Ohun naa kole sọ pato pe iye eeyan bayi lo ku tabi farapa. Awọn akẹkọọ yi jẹ akẹkọọ lẹka imọ isiro ti wọn si ṣe irianjo yi lẹyin ti wọn pari Ati ileeṣẹ ọlọpaa ati awọn alaṣẹ fasiti naa, ko tii si eyikeyi to le sọ pato bi iṣẹlẹ yi ṣe waye tabi iye awọn to ba iṣẹlẹ naa lọ. Alukoro ile ẹkọ naa , Ogbeni Lekan Fadeyin, eni to fi idi ijamba naa mulẹ fun awọn akọroyin ṣalaye wi pe, ọpọlọpọ ẹmi lo sofo ninu ijamba naa ṣugbọn ko le fidi iye won mule nitori oun ko  tii gba ẹkunrẹrẹ iroyin  lori iṣẹlẹ naa. Ohun ti a ri gbọ ti a si le fi idi rẹ mulẹ ni pe ọmọ Sanjo Adedoyin, olori ọmọ ẹgbẹ to pọ julọ ni ile aṣofin ipinlẹ Oyo wa lara awọn to padanu ẹmi wọn ninu ijamba naa. Orukọ ọmọ naa ni Faith Adedoyin ti awọn iranṣẹ ikinni lorisi si ti n waye fun baba rẹ, Họnọrebu Sanjo Adedoyin nile aṣofin ipinlẹ Oyo l'Ọjọbọ. Ni  irọlẹ Ọjọru ni iroyin gbori ayelujara tawọn eeyan si n pin awọn aworan to ṣafihan ọkọ to jona ati awọn eeyan ti wọn pe ni akẹkọọ to farapa. Ninu awọn aworan la ti ri eyi tara awọn arakunrin meji kan bo latari ina to jo wọn. Wọn joko silẹ ti arakunrin kan si duro to n ba wọn sọrọ. A ri ti ara, oju ati ẹsẹ ọkan ninu wọn bo bi igba ti eeyan da nkan gbona si lara. A tun ri aworan mii to ṣafihan ohun to jọ oku eeyan to jona ninu  ọkọ to n jona lọwọ.
Olókèméjì, ọdún tó so Krìstẹ́nì, Mùsùlùmí àti oníṣẹ̀ṣe pọ̀ nílù Ikare Akoko,Kabiyesi Ọwa-Ale ti ilu Ikare, Ọba Adeleke Adegbite-Adedoyin, lo ti wi pe ori oke ti wọn ti n ṣe ọdun Olokemeji ko nii pẹ di oriko tawọn arinrinajo afẹ lagbaye yoo maa peju wa, paapaa julọ lakoko ọdun ọun. Ọba Adedoyin lo sọ ọrọ yii nibi ayẹyẹ ọdun olokemeji takọ-tabo to waye lọjọ Abamẹta. Lakoko to n ṣe alaye e pataki ọdun ọun fun BBC News Yoruba, Kabiyesi Ọwa-Ale wi pe “gbogbo aye lo maa n pe Ikare lọmọ Olokemeji takọ-tabo to tumọ si oke onibeji to ni akọ ati abo, ori oke ọun ni a wa yii. “Itan fi ye wa pe ni igba iwaṣẹ, ogun awọn Tapa wọ ilu Ikare wa, leyi to mu ki awọn araalu o sa gun ori-oke yii lati maa gbe ti wọn si ṣẹgun awọn Tapa lati ibẹ. “Lati igba naa wa ni a ti maa n gun oke yi ni iranti oore to ṣe fun wa. “Lati origun mẹrẹrin agbaye ni awọn eeyan ti maa n waa bawa ṣe ọdun yi paapaa julọ lati ilẹ gẹẹsi ati ilẹ Amẹrika. “To ba ti ku ọsẹ bii meji ni gbogbo ile itura ti maa n kun fun alejo, koda awọn miran ko lee wa lọdun yii tori ko si yara mọ ni ile itura lati de si. Ọbalaye naa ni ọna ati pawo wọle lo jẹ fun awọn olugbe ilu Ikare ati fun ijọba. “O ṣeni laanu pe a ko gbaju mọ awọn aṣa ajogunba wa daadaa lorilẹ ede Naijiria, ti ko si boju mu to. “To ba di ọdun to n bọ, ileeṣẹ ijọba apapọ to n moju to aṣa ati irinajo afẹ yoo wa pẹlu wa nibi nitori pe o ni ibi taa ti ba ọrọ de lori gbigbe ọdun yii larugẹ ju bayi lọ. “Ọpọlọpọ awọn to n gbe aṣa Yoruba ga bii Iba Gani Adams lo ran awọn aṣoju wa lati wo bi wọn yoo ṣe fi ọwọ sowọpọ pẹlu wa fun agbega ọdun yii ti yoo mu ko tunbọ yaayi sii.” Awọn olugbe ilu Ikare lo tu yaya jade lati kopa nibi ọdun naa lai fi ti ẹsin ṣe. Bo tilẹ jẹ pe awọn ẹlẹsin Kristẹni lo n lo ori oke naa fun ijọsin nitori pe o jẹ aaye ti Mose Orimolade Tunolase, to jẹ oludasilẹ ijọ Kerubu ati Serafu, ti bẹrẹ iṣẹ iranṣẹ rẹ, ati musulumi ati oniṣẹṣe lo ba wọn peju sibi ọdun naa. Imaamu adugbo Ọkọ̀run nilu Ikare, Muhammad Salis, juwe ọdun naa bii ohun to so gbogbo ojulowo ọmọ Ikare pọ. Salis wi pe “awọn baba nla wa lo bẹrẹ ọdun yii, ti Kabiyesi Adedoyin si waa ba wa fẹẹ loju. Awọn olugbe ilu Ikare lo tu yaya jade lati kopa nibi ọdun naa lai fi ti ẹsin ṣe. Bo tilẹ jẹ pe awọn ẹlẹsin Kristẹni lo n lo ori oke naa fun ijọsin nitori pe o jẹ aaye ti Mose Orimolade Tunolase, to jẹ oludasilẹ ijọ Kerubu ati Serafu, ti bẹrẹ iṣẹ iranṣẹ rẹ, ati musulumi ati oniṣẹṣe lo ba wọn peju sibi ọdun naa. Imaamu adugbo Ọkọ̀run nilu Ikare, Muhammad Salis, juwe ọdun naa bii ohun to so gbogbo ojulowo ọmọ Ikare pọ. Salis wi pe “awọn baba nla wa lo bẹrẹ ọdun yii, ti Kabiyesi Adedoyin si waa ba wa fẹẹ loju. Ipalẹmọ ti n de oju ogongo bayii nilu Ikare Akoko pẹlu bi ọdun Oloke Meji ti ṣe ku dẹdẹ. Ajọdun yi to ṣe pataki si aṣa ati iṣẹṣe awọn araalu yi a maa waye lọdọọdun ti wọn a si maa fi ọjọ mẹrin ṣe ajọdun naa. Ẹni ti ọdun yi ba ti ṣoju rẹ ri yoo ri bi awọn araalu ti ṣe n yayọ tilu tifọn ninu aṣ funfun ti gbogbo ilu a si maa rọ kẹkẹ. Ọdun yi ṣe pataki si awọn araalu Ikare Akoko tori o jẹ ọna lati maa fi ṣe iranti itan bi awọn babanla wọn ti ṣe ṣẹ wa ati pataki ori oke ti wọn mu gẹgẹ bi aaye ti wọn tẹdo si. Ki ni pataki ọdun yi, itan wo lo rọ mọ bawọn eeyan Ikare Akoko ti ṣe de aaye ibi ti wọn wa lonii ati pe awọn eewọ wo lo so mọ ọdun yi? Gbogbo awọn nkan wọnyi la o gbe yẹwo ninu apilẹkọ yii. Gẹgẹ bi itan taa ri ka, Agba Ode ọmọ-ọba lati Ile Ife lo tẹ Ikare Akoko do. O si jẹ ọkan lara awọn ọmọ ọmọ Oduduwa. Nigba to ri pe oun ko ni le ri  ade gba tori ọjọ ori rẹ lo ba fi gbera kuro lati lọ tẹ ilu tiẹ naa do. O ṣidi kuro ni Ile Ife lto si mori le ọna pẹlu awọn Oloye rẹ bi Olona Olokoja Akuko,Oloyinmo ati awọn mii. Gẹgẹ bi o ṣe wa ninu itan wọn difa ki wọn to gbera ti Ifa si juwe ori oke kan pe ibẹ ni ki wọn tẹdo si. Apejuwe kan pataki ti wọn  fi n tọ aaye yi bọ wa ni pe bi wọn ba de ibi oke yi, o jẹ oke meji to wa lẹgbẹ ara wọn bi ọkọ ati iyawo. Bẹẹ ni Ifa juwe fun wọn pe omi ṣiṣan kekere kan wa lori oke yi. Titẹdo ti Owa-Ale ati awọn eeyan rẹ tẹdo si ori oke yi mu ki wọn maa pe oke naa ni ori oke Owa Ale. Omi ṣiṣan to wa lori oke naa a si maa jẹ ''omi atan'' tori pe omi yi, tojo tẹrun ko si igba to maa n gbẹ. Aaye ọwọ ni ori oke toko taya yi ti o si ni awọn ofin to de wiwa sibẹ. Awọn eewọ kan wa lasiko ọdun yi to ṣe pataki ki awn to ba fẹ kopa ninu rẹ ṣe akiyesi wọn. Ninu awọn eewọ wọn yi ni pe:
Wo àwọn ìgbésẹ̀ kọ̀ọ̀kan nínú iṣẹ́ Hajj,Ọ̀kan lára òpó márùn-ún tó gbé ẹ̀sìn Islam ró ni lílọ sí Hajj jẹ́. Ohun ni opo karùn-ún èyí tó kẹ́yìn nínú òpó tí ẹni tó bá jẹ́ Mùsùlùmí gbọ́dọ̀ tẹ̀lé tó sì jẹ́ dandan fún gbogbo Mùsùlùmí. Ní ìlú Mecca ní orílẹ̀ èdè Saudi Arabia ni Hajj ṣíṣe ti máa ń wáyé ní ọdọọdún tí ọ̀pọ̀lọpọ̀ Mùsùlùmí káàkiri orílẹ̀ èdè àgbáyé sì máa ń péjọ sí láti ṣe ìjọ́sìn wọn. Hajj ṣíṣe pọn jẹ́ ọ̀ranyàn fún Mùsùlùmí lọ́kùnrin àti obìnrin tó bá ti bàlágà (dàgbà), tó ní owó lọ́wọ́, tó sì tún ní àlàáfíà pípé láti lọ ní ẹ̀ẹ̀kan. Lílọ sí Hajj ju ìgbà ẹyọ̀kan lọ kìí ṣe ohun tó burú rárá níwọ̀nba ìgbà tí ènìyàn bá ní owó rẹ̀ lọ́wọ́ tí àláfíà rẹ̀ náà sì pé pérépéré. Ìgbàgbọ́ àwọn Mùsùlùmí ni pé tí ènìyàn bá ṣe iṣẹ́ Hajj gẹ́gẹ́ bí Ọlọ́run ṣe pa á láṣẹ nínú ìwé mímọ́ Àlìkùránì, gbogbo nǹkan tí àwọn bá béèrè fún ní Hajj ló máa wá sí ìmúṣẹ àti pé gbogbo ṣẹ̀ṣẹ̀ tó bá ní lọ́rùn ni Ọlọ́run máa parẹ́ fun. Ṣíṣe Hajj jẹ́ ohun iduunu fún àwọn Mùsùlùmí tó sì tún máa ń jẹ́ àsìkò tí wọ́n ní láti fi sún mọ́ Ọlọ́run. Ní ọdọọdún, láàárín ọjọ́ kẹjọ sí ọjọ́ Kejìlá oṣù Dhul Hijjah tó jẹ́ oṣù Kejìlá nínú kajọ́ kaṣù àwọn Mùsùlùmí ni iṣẹ́ Hajj máa ń wáyé ní pàtó. Ní ọdún 2023 tí a wà yìí, ọjọ́ Ajé, ọjọ́ Kẹrìndínlọ́gbọ̀n sí ọgbọ̀n ọjọ́ oṣù Kẹfà ni àwọn ọjọ́ yìí bọ́ sí. Káàkiri gbogbo àgbáyé, àwọn èèyàn tó lé ní mílíọ̀nù méjì àbọ̀ ló máa ń ṣe ìrìnàjò lọ sí Makkah nínú oṣù Dhul-Hijjah láti lọ ṣe Hajj. Ẹni tó bá jẹ́ Mùsùlùmí ni Àlìkùránì ní ó pọn dandan fún láti lọ sí Hajj. Ẹni tó bá fẹ́ ṣe Hajj gbọ́dọ̀ jẹ́ àgbàlagbà tó ti tó ojú bọ́ fúnra rẹ̀. Bí ó tilẹ̀ jẹ́ pé kò sí aburú nínú kí àwọn ọmọdé náà lọ fún Hajj, kìí ṣe dandan fún wọn. Bákan náà ẹni tó bá fẹ́ lọ fún Hajj gbọ́dọ̀ jẹ́ ẹni tí ìlera rẹ̀ dúró ire. Àwọn arúgbó àtàwọn tó ní ìpèníjà ìlera, tí wọ́n ń ṣe àárẹ̀ kò lẹ́tọ̀ọ́ láti lọ fún Hajj. Ẹni tó bá ń lọ fún Hajj kò gbọ́dọ̀ jẹ ènìyàn lówó nílé kó tó lọ fún Hajj àyàfi kó san gbogbo gbèsè tó bá wà ní ọrùn rẹ̀. Àmọ́ sá ènìyàn tó jẹ gbèsè tún le lọ sí Hajj tí ẹni tó jẹ lówó bá gbà á láyè láti lọ tàbí tí Hajj tó ń lọ náà kò ní di lọ́wọ́ láti san gbèsè tó bá jẹ. Nǹkan àkọ́kọ́ tó ṣe pàtàkì fún ẹni tó bá fẹ́ ṣe Hajj ni láti kọ́kọ́ dàníyàn wí pé òun ń lọ fún Hajj láti lọ sin Ọlọ́run Ọba tó dá a. Fún àwọn tó bá ti lọ sí Hajj ni ọjọ́ tó pẹ́ díẹ̀ kí iṣẹ́ Hajj tó bẹ̀rẹ̀, Umrah ni wọ́n kọ́kọ́ máa ń ṣe. Àsìkò Umrah yìí ni wọ́n máa ń Tawaf, tí wọ́n yóò sì tún sá Safa àti Marwa, tí wọ́n yóò sì tún ṣe ọ̀pọ̀lọpọ̀ àdúrà kí iṣẹ́ Hajj tó bẹ̀rẹ̀ ní pẹrẹu. Ní ọjọ́ Kẹjọ, oṣù Dhul-Hijjah ni iṣẹ́ Hajj máa ń bẹ̀rẹ̀ gẹ́gẹ́ bí a ṣe sọ ṣáájú pẹ̀lú wíwọ aṣọ Háràmí. Ní ọjọ́ Ajé, ọjọ́  Kẹrìndínlọ́gbọ̀n oṣù Kẹfà ni ó bẹ̀rẹ̀ fún àwọn tó ń ṣe Hajj ọdún 2023. Ní kété tí wọ́n bá ti wọ aṣọ Háràmí yìí, ẹni tó bá ń ṣe Hajj kò ní ẹ̀tọ́ láti sọ̀rọ̀ òdì, ṣépè, gé èékánná, gẹ irun tàbí fa sìgá. Bákan náà ni onítọ̀hún kò ní àǹfàní láti pa ohunkóhun tàbí lo tùràrí tó bá ní òórùn. Lẹ́yìn náà ni wọ́n máa bẹ̀rẹ̀ sí ní ka Talbiyah tí gbogbo wọn yóò sì kóra jọ pọ̀ sí Mínà lábẹ́ òrùlé kan tí wọ́n ti pèsè kalẹ̀ fún wọn. Gẹ́gẹ́ bó ṣe wà nínú Àlùkùránì, abẹ́ òrùlé yìí ni wọ́n máa wà tí wọn ti máa kí gbogbo irun ọjọ́ náà títí di ìdájí ọjọ́ kejì tí í ọjọ́ Arafah. Lẹ́yìn tí ilẹ̀ bá ti mọ́ bá wọn ní Mínà ni wọ́n máa gbéra lọ sí òkè Arafah ìyẹn ní ọjọ́ Kẹsàn-án oṣù Dhul-Hijjah. Àwọn alálàá jì ma ma tọrọ àforíjì lọ́wọ́ Ọlọ́run bí wọ́n bá ṣe ń gòkè Arafah bẹ́ẹ̀ náà sì ni wọ́n máa ma ṣe ìjọ́sìn fún Ọlọ́run. Orí òkè Arafah yìí ni wọ́n máa ti kirun Dhur àti Asr, tí wọ́n sì máa gbọ́ wáàsì ní Mọ́sáláṣí al-Nimra. Ọjọ́ Arafah jẹ́ ọjọ́ tó ṣe pàtàkì sí àwọn Mùsùlùmí púpọ̀ nítorí wọ́n gbàgbọ́ pé ọjọ́ yìí gan ni Ọlọ́run dá ẹ̀sìn Islam pé, tó sì buwọ́lùú gẹ́gẹ́ bí ọ̀nà tí ẹ̀dá le máa tọ̀ bí Àlùkùránì ṣe sọ. Ọ̀pọ̀ àwọn Mùsùlùmí káàkiri àgbáyé pàápàá àwọn tí kò bá lọ fún Hajj ló máa ń gba àwẹ̀ lọ́jọ́ Arafah yìí láti fi wá ojú rere Ọlọ́run. Tó bá ti di ìrọ̀lẹ́  ni wọ́n máa lọ sí Muzdalifah. Àárín Mínà àti Arafah ni Muzdalifah yìí wà. Níbẹ̀ ni wọ́n ti máa kirun Magrib àti Ishai kí wọ́n tó sùn lálẹ́. Nígbà tí wọ́n bá wà ní Muzdalifah yìí, wọ́n le máa ṣá òkúta tí wọ́n máa lò láti fi sọ̀kò àṣètánì kalẹ̀. Òkúta 49 ni àpapọ̀ iye òkúta tí wọ́n nílò láti sọ̀kò àṣètánì àmọ́ wọ́n máa ń gbà wọ́n lámọ̀ràn láti ṣa 70 nítorí ó lè jábọ́.  Yàtò sí Muzdalifah, ènìyàn tún le ṣa òkúta níbikíbi ní Mínà. Ọjọ́ Kẹwàá oṣù Dhul-Hijjah ni wọ́n máa ń pè ní ọjọ́ al-Nahr. Lẹ́yìn tí wọ́n bá kírun ìdájí tán ni wọ́n máa kúrò ní Muzdalifah láti padà sí Mínà. Ọjọ́ yìí ni wọ́n máa pa ẹran, tí wọ́n sì tún máa bẹ̀rẹ̀ sísọ òkò fún àṣètánì. Gbogbo àwọn Mùsùlùmí káàkiri àgbáyé náà ló máa pa ẹran ní ọjọ́ yìí láti fi ṣayẹyẹ pé Ànọ́bí Ibrahim gba ti Ọlọ́run láti fi ọmọ rẹ, Ismail̀ rúbọ kí Ọlọ́run tó ní kó fi agbo rọ́pò ọmọ náà. Ọdun yìí ni àwọn Yorùbá máa ń pè ní ọdún Iléyá. Ní ọjọ́ Kẹwàá, Kọkànlá àti Kejìlá oṣù Dhul-Hijjah - àwọn ọjọ́ mẹ́ta yìí ni sísọ òkò fún àṣètánì fi máa ń wáyé. Àwọn òkúta yóò kò ní tóbi rárá tí àpapọ̀ wọn sì máa jẹ́ 49. Méje ni wọ́n máa jù lọ́jọ́ àkọ́kọ́, tí wọ́n sì máa ju 21 ní ọjọ́ kejì àti ìkẹta. Òpó Jamarat al-Aqaba ni wọ́n máa ju àwọn òkò yìí lù tí wọ́n yóò sì máa gbé Ọlọ́run tóbi tí wọ́n bá ṣe ń ju ẹyọ̀ kọ̀ọ̀kan. Lẹ́yìn tí pípa ẹran bá ti parí ni àwọn ọkùnrin ti le gẹ́ irun wọn nítorí láti ọjọ́ kìíní oṣù Dhul-Hijjah ni wọn kò ti ní àǹfààní láti gẹ irun títí di ọjọ́ yìí. Bákan náà ni ànfàní tún ti wà láti bọ́ aṣọ Háràmí, kí ènìyàn pàrọ̀ sí aṣọ mìíràn tó bá wù ú láti wọ̀. Ní ọjọ́ Kejìlá, oṣù Dhul-Hijjah tó jẹ́ ọjọ́ karùn-ún tí iṣẹ́ Hajj bẹ̀rẹ̀ ni àwọn alálàájì máa padà sí Makkah láti lọ ṣe Tawaf al-Ifadha àti Saai kí iṣẹ́ Hajj wọn le pé. Tawaf ni yíyí Kaabah ká fún ìgbà méje. Dandan ni Tawaf al-Ifadha àti Saai lẹ́yìn tí ènìyàn bá ti sọ òkò àṣètánì tán, tó sì ti gẹ irun. Tí ìgbésẹ̀ yìí bá ti parí, ènìyàn lè ṣe ohunkóhun tó bá wù ú àmọ́ yóò padà sí abẹ́ òrùlé tí wọ́n fi wọ́n sí ní Mínà láti tẹ̀síwájú pẹ̀lú àwọn iṣẹ́ tó kù. Èyí ni ìgbésẹ̀ tó lẹ́yìn nínú iṣẹ́ Hajj ṣíṣe nítorí náà ni wọ́n ṣe máa ń pè é ní Tawaf ìdágbére. Òhun ni nǹkan tó kẹ́yìn láti ṣe tí ènìyàn bá ti fẹ́ kúrò ní Makkah tí àwọn onímọ̀ sì gbàgbọ́ pé tí ẹni tó bá ṣe Hajj kò bá ṣe é, iṣẹ́ Hajj tó ṣe kó pé. Ẹ̀ẹmèje ni wọ́n máa ń Tawaf yìí lẹ́yìn rẹ̀ ni wọ́n máa kírun rákà méjì, tí wọ́n sì máa mu omi Zam Zam. Lẹ́yìn èyí ni iṣẹ́ Hajj ti parí báyìí kí Ọlọ́run gbà á ní ládá ló kù. Fún àwọn tí kò bá ní ànfàní láti lọ fún Hajj, àwọn ọjọ́ mẹ́wàá àkọ́kọ́ nínú oṣù Dhul-Hijjah ni ìgbàgbọ́ wà pé wọ́n jẹ́ ọjọ́ ńlá nínú ìgbésí ayé Mùsùlùmí, tí wọ́n sì máa ń rọ̀ wọ́n láti lékún nínú ìjọ́sìn wọn.
""
Ọkọ̀ òfurufú já lulẹ̀ ní Eko, àwọn ènìyàn farapa,Ńṣe ni ọ̀rọ̀ di bóolọ-o-yà fún mi ní agbègbè Oba Akran ní Ikeja, ìpínlẹ̀ Eko ní ọ̀sán ọjọ́ Ìṣẹ́gun nígbà tí ọkọ̀ òfurufú kan ṣàdédé já lulẹ̀ ní àdúgbò náà. Gẹ́gẹ́ bí àtẹ̀jáde tí àjọ tó ń mójútó ìṣẹ̀lẹ̀ pàjáwìrì ṣe sọ lójú òpó Twitter rẹ̀, iléeṣẹ́ Airfirst Hospitalityand Tour ló ni ọkọ̀ òfurufú tí nọ́mbà ìdámọ̀ rẹ̀ jẹ́ 5NCCQ tó já lulẹ̀ náà. NEMA ní agbègbè pápákọ̀ òfurufú Eko ni ìjàmbá náà ti wáyé. Ní iwájú ilé epo AP àti ilé ìfowópamọ́ UBA ni ọks òfurufú náà ti já lulẹ̀ tó sì gbiná lẹ́sẹ̀kẹsẹ̀. Wọ́n ní iléeṣẹ́ àwọn, àjọ tó ń mójútó ìṣẹ̀lẹ̀ pàjáwìrì Eko, iléeṣẹ́ panápaná àtàwọn ẹ̀ṣọ́ ààbò tó jẹ́ ti ìjọba àpapọ̀ mìíràn ló ti ń  wá ọ̀nà láti ṣàmójútó ìjàmbá náà. Wọ́n ní awakọ̀, òṣìṣẹ́ iléeṣẹ́ náà àtàwọn èrò méjì ló wà nínú ọkọ̀ náà tí àwọn sì ti dóòlà wọn. Àtẹ̀jáde kan tí àjọ panápaná Eko fi síta ní ọkọ̀ òfurufú náà jẹ́ èyí tí wọ́n fi ń ṣe ìdánilẹ́kọ̀ọ́. Adarí àjọ náà Adeseye Margaret ní àwọn ènìyàn mẹ́rẹ́ẹ̀rin tó wà nínú ọkọ̀ náà ni wọ́n móríbọ́ láàyè àmọ́ tí wọ́n farapa. Margaret ní ohun gbogbo ti padà bọ̀ sípò ní agbègbè náà tí àwọn sì ti ṣe ohun gbogbo láti fi dènà ìjàmbá tó tún le ṣẹ́yọ látara ìṣẹ̀lẹ̀ náà. Àwọn àwòrán tó gba orí ayélujára ṣàfihàn bí àwọn ènìyàn ṣe péjọ síbi ìṣẹ̀lẹ̀ náà láti pa iná ọkọ̀ òfurufú ọ̀hún lásìkò tó ń jó.
"Ohun tí òbí tó bá ń dá ọmọ tọ́ nílò rèé láti gba ìwé ìrìnà fún ọmọ wọn,Ileesẹ to n risi ijade-iwọle lorilẹede Naijiria, NIS ti ni ko si otitọ ninu iroyin pe awọn kii fun awọn obinrin nikan ni iranwọ ti wọn nilo lai gba asẹ baba ki wọn to fun wọn ni iwe irinna. Eleyii n waye lẹyin ti awọn obinrin kan ke gbajare lori ẹrọ ayelujara pe NIS ko gba iwe aṣẹ ‘’consent lẹta ti o ba jẹ iya nikan lo buwọlu u lai si ibuwọlu baba nibẹ pẹlu. Wọn ni: ""Ajọ naa ko ni fun iru ọmọ bẹẹ ni iwe irinna."" Eyi lo mu ki ajọ ajafẹtọ omọniyan paapaa ẹtọ awọn obinrin gbe ọga agba ajọ NIS lọ si ileẹjọ lori ẹsun idẹyẹsi. Ohun ti wọn n beere fun ni ki awọn eniyan buwọlu ki o le da ofin mu ajọ NIS lati gba laaye ki obi ẹyọkan ninu meji buwọlu iwe aṣẹ ki wọn to le fun ọmọ ni iwe irinna. Amọ ajọ NIS ni ko si ohun to jọ idẹyẹsi ninu igbesẹ wọn, nitori asẹ ni pe ki awọn obi mejeeji buwọlu lẹta kan naa lati le gba ki wọn fun wọn ni iwe irinna. Ọmọ mi padanu lati lọ kawe ni ilẹ okeere nitori Naijiria kọ lati fun ni iwe irina’’ Arabinrin kan to sọ iriri rẹ ni ọmọ oun padanu lilọ ka iwe loke okun nitori iwe aṣẹ naa. Iya awọn ọmọ mẹta naa ti wọn pe orukọ rẹ ni Carolyn tik ii se orukọ abisọ rẹ , lo gbiyanju lati gba iwe irinna fun ọmọ rẹ ti ko I tii pe ọmọ ọdun mejidinlogun. O ni awọn ajọ NIS kọ lati fun ọmọ naa ni iwe irinna nitor ibuwọlu oun nikan lo wa lori lẹta aṣẹ, iyen ‘’consent letter’’. Arabinrin naa ni o le to bẹẹ titi ọmọ naa padanu ati wọle, ti ohun si gbiyanju lati lọ si ilu miran ki oun le gba iwe irinna naa. O ni gbogbo ilakaka oun, ti oun tun san 90,000 ki o le jade bọọrọ, o ni ibi ti wọn ti fẹ ya aworan ni wọn ti fa idaduro nitori obi ẹyọkan lo buwọlu. Bakan naa lo ni wọn fi ẹsun kan oun wi pe kilo de ti oun ko jẹ orukọ awọn baba awọn ọmọ naa to ba jẹ lootọ ni oun jẹ iya wọn. Wọn tilẹ ni iru iwa bẹẹ lo ma n safihan awọn to ba ji ọmọ gbe, tabi ti wọn fẹ lọ fi wọn se owo ẹru ni ilẹ okeere. Arabinrin naa ni ọpẹlọpẹ ibatan oun to kesi ọkọ oun tẹlẹri to buwọlu iwe aṣẹ naa ni wọn to fun ọmọ naa ni iwe irinna. Amọ iwadii fihan pe ohun to w ani oju opo ayelujara Nigerian Immigration Service ni pe ọkan lara awọn pobi mejeeji lo gbọdọ fi lẹta silẹ pe awọn ọmọ awọn ni. Ajọ NIS ni documenti ti awọn ba beere lọwọ awọn araalu to fẹ gba iwe irinna se pataki nitori ohun ti wọn nilo ni. O ni idi ni pe awọn ko fẹ ki obi keji wag be awọn lọ si ileẹjọ lẹyin ti wọn ba ti fun ọmọ ni iwe irinna lai gba aṣẹ lọwọ awọn obi mejeeji. Ajọ naa ni awọn ko tako obi ẹyọkan amọ o se pataki ki awọn mejeeji fi ọwọ sowopọ ti wọn ba fẹ ran ọmọ lọ si ilẹ okeere. Ajọ NIS war ọ awọn ọmọ Naijiria ki wọn gbaruku ti wọn nitori aṣẹ naa wa fun gbogbo eniyan ni. Gẹgẹ bi ọrọ wọn awọn ohun ti wọn nilo ni; Fọọnu ti wọn buwọlu lori ẹrọ ayarabiasa pẹlu aworan wọn nibẹ, ti awọn obi buwọlu Evidence of Nigerian citizenship of parent(s).Arodaju pe ọmọ Naijiria ni awọn obi mejeeji tabi ọkan ninu awọn obi naa Sabuke igba ti wọn bi ọmọ naa gba ọwọ ajọ  National Population Commission fun awọn ọmọ ti wọn bi ni Naijiria. Lẹta mo buwọlu, ọmọ mi ni lati ọwọ awọn obi ọmọ naa Iwe ofin ‘’court affidavit’’ lati sọ pe obi ẹyọkan ni ọmọ naa w ani ikawọ rẹ gẹgẹ bi ohun ti agbẹnusọ NIS sọ fun BBC Pidgin. Iwe pelebe to safihan oye ti ẹni naa san fun iwe irinna naa. Iwe lati ileẹjọ ati iwe ti ileeṣẹ ijọba to n risi ọrọ ọmọde ati obinrin buwọlu to ba jẹ pe kii se awọn lo bi ọmọ naa, amọ ti wọn jẹ alagbatọ."
Wo àwọn orílẹ̀-èdè tó lówó àti èyí tó tòṣì jùlọ ní Afrika,Ọpọ eeyan lo gbagbọ pe ilẹ Afrika lo toṣi julọ laarin awọn akẹgbẹ rẹ lagbaye. Eyi ko ṣẹyin eto ọrọ aje to dẹnu kọlẹ, ogun abẹle, bi nnkan ko ṣe lọ deede fun awọn olugbe ilẹ naa ati bi awọn eeyan rẹ ṣe n fi ilu silẹ lọ si orilẹ-ede miran. Wayi o, ajọ IMF ti kede orukọ awon orilẹ-ede to lowo ati awọn to toṣi julọ ni Afrika. 1. Mauritius Mauritius ni orilẹ-ede to lọrọ julọ ni Afrika latari bi ọrọ aje rẹ ṣe gbooro, to si ni ọpọ awọn ileeṣẹ nla nla. 2. Libya Bo tilẹ jẹ pe orilẹ-ede naa koju ogun ati iṣoro ọrọ aje lawọn ọdun diẹ sẹyin, oun ni orilẹ-ede keji to lọrọ julọ ni Afrika. Eporọbi ni Libya fi n ṣe ọrọ aje. 3. Botswana Okuta iyebiye diamond ni Botswana fi n ṣe ọrọ aje, o si tun ko ọpọ owo si ẹka eto ọrọ aje rẹ, o tun n fi wo to n ri nibẹ gbọ bukata araalu. 4. Gabon Lara awọn ohun alumọni to wa ni Gabon ni epo, ati awọn nnkan mii to n di owo fun orilẹ-ede ọhun. Iroyin ni ijọba orilẹ-ede naa tọju nnkan alumọni rẹ daadaa lo mu ko wa ni ipo kẹrin ni Afrika. 5. Egypt Lara awọn nnkan ti Egypt fi  ṣe ọrọ aje ni irinajo afẹ, iṣẹ ọgbin ati bẹẹ bẹẹ lọ. 1. South Sudan Ọdun 2011 ni South Sudan gba ominira, o si ti fi igba kan jẹ orilẹ-ede to kere julọ lagbaye. Ogun abẹle atawọn ohun amayedẹrun ti orilẹ-ede naa ko ni lo sọ ọ di ero ẹyin lawujọ akẹgbẹ rẹ. 2. Burundi Orilẹ-ede kekere ni Burundi ni ila oorun Afrika, o si ti dojukọ oniruuru iṣoro ni ẹka eto ọrọ aje rẹ. Bo tilẹ jẹ pe ida ọgọrin (80%) awọn olugbẹ rẹ lo n ṣiṣẹ agbẹ, airi ounjẹ jẹ ṣi n ba orilẹ-ede ọhun finra lnitori bi wọn ṣe n bi ọmọ rẹpẹtẹ. 3. Central African republic Lọwọ yii, iṣoro ọrọ oṣelu ati ikọlu awọn ẹgbẹ ajijagbara lo n ba CAR finra. Gbogbo nnkan lo ti di ọwọngogo nibẹ latari ogun to waye ni Ukraine, bẹe naa ni orilẹ-ede ọhun n dojukọ iṣoro ọgbẹlẹ. 4. Democratric Republic of Congo Pupọ eeyan to n gbe ni DRC lo n gbe ninu isẹ ati oṣi. Ọpọ eeyan orilẹ-ede ọhun ni ko ri ounjẹ jẹ, nigba ti pupọ ninu wọn ko ni anfaani si eto ilera ati eto ẹkọ to ye koro. Sibẹsibẹ, ṣe ni wọn n bi ọmọ bẹrẹ. 5. Mozambique Lara awọn iṣoro ti Mozambique ni, ni oriṣiriṣi ajakalẹ aarun, bi awọn araalu ṣe n bimọ leralera ati awọn ere oko ti so daadaa.
"Paris 2024: Wo ohun tó yẹ kí o mọ̀ nípa ìdíje Olympics àti Paralympics ọdún yìí,O ku oṣu mẹfa bayii ti idije Olympics yoo fi bẹrẹ niluu Paris ni orilẹede France ti idije Paralympics to wa fawọn akanda eeyan naa yoo si tẹle e lẹyin ọsẹ diẹ. Ayẹyẹ ibẹrẹ idije naa yoo waye ninu ọkọ oju-omi, afihan ijo jijo naa yoo waye nibi ayẹyẹ ọhun fun igba akọkọ. Idije Olympics yoo bẹrẹ lọjọ kẹrindinlọgbọn oṣu Keje ọdun 2024 yii, yoo si pari ni ọjọ kọkanla oṣu Kẹjọ. Awọn elere idaraya ẹgbẹrun mẹwaa ati abọ ni yoo kopa ninu ere idaraya mejilelọgbọn, ami ẹyẹ 329 lo wa nilẹ ti wọn yoo gba. Idije Paralympics eyi to wa fawọn akanda ẹda naa yoo gberasọ lọjọ kejidinlọgbọn, yoo si pari ni ọjọ kẹjọ oṣu Kẹsan an. Ẹgbẹrun mẹrin le ni irinwo elere idaraya ni yoo kopa ninu ere idaraya mejilelogun ninu idije ọhun, ati pe ami ẹyẹ 549 lo wa nilẹ ti wọn yoo ja fun. Orilẹede igba ati mẹfa ni yoo kopa ninu idije Olympics niluu Paris, nigba ti orilẹede 184 yoo kopa ninu idije Paralympics. Ilu Paris ti gbalejo idije Olympics lọdun 1900 ati ọdun 1924. Ilu Paris ni yoo jẹ ilu keji to ti gbalejo idije Olympics ati Paralympics fun igba mẹta ọtọtọtọ lẹyin ti ilu London ti kọkọ ṣe bẹẹ. Ilu Londo gbalejo awọn idije yii lọdun 1908, 1948 ati lọdun 2012. Ilu Tokyo ni idije Olypics ti waye kẹyin lọdun 2021, ajakalẹ arun covid ni ko jẹ ko waye nigba to yẹ ki o waye. Gbọngan mẹẹdogun ni idije Olympics yoo ti waye nigba ti Paralympics yoo maa waye ni gbọngan mọkanla laarin gbungbun ilu Paris. Idije triathlon, ere-ije gigun, odo wiwẹ ati idije Para-triathlon yo waye lẹgbẹ odo  Seine niluu Paris. Papa iṣere Stade de France ni yoo gbalejo awọn oniruuru ere sisa ati awọn ere idaraya mii. Ilu mẹfa kaakiri awọn ẹkun to wa ni France ni ere bọọlu yoo ti waye. Ilu Marseille to wa ni bebe okun ni ere idaraya ọkọ oju omi yoo ti maa waye. Teahupo'o ni Tahiti ni awọn to n lefo lori omi to n ru yoo ti ṣe ere idaraya ti wọn. Awọn to ṣakoso idije naa ni ọpọ ibi tawọn yoo lo fawọn ere idaraya OLympics ti wa nile tẹlẹ, eyi ṣi maa din owo nina ku, ati pe ko tun ni ṣakoba fun oju ọjọ. Agbekalẹ awọn ibi ti wọn fẹ lo fun idije Olympics ni a gbọ pe yoo na ijọba ni biliọnu mẹjọ owo Yuro. Alaga igbimọ abẹnu to n ṣakoso idije ọhun sọ pe ko ni si ewu lori owo nina fun idije naa. Ere idaraya iji jijo yoo waye fun igba akọkọ ninu idije OLympics 2024 yii niluu Paris. Irufẹ iji jijo bẹrẹ niluu New York lati bii ọdun 1970 siwaju. Awọn ere idaraya tuntun mẹrin to bẹrẹ ni Tokyo Olympics yoo tẹsiwaju. Amọ, idije Karate ati baseball ko ni si ninu Olympics 2024. Awọn elere idaraya maa n saba n dara ninu ayẹyẹ ibẹrẹ idije Olympics ni papa iṣere ti idije ba ti n waye. Niluu Paris, ninu odo lawọn elere idaraya yoo ti dara. Oniruuru ikọ wẹdo-wẹdo ni yoo wa ọkọ oju omi fun iwọn kilomita mẹfa ninu odo Seine. Ni papa iṣere Trocadero lawọn elere idaraya yoo peju si ti wọn yoo ti tan ina Olympics. Awọn to n ṣe agbatẹru idije Olympics sọ pe awọn fẹ kawọn eeyan wo ayẹyẹ idije naa lọfẹẹ. Awọn oluworan ti ko din ẹẹdẹgbẹfa ni ireti wa pe wọn o peju ayẹyẹ ibẹrẹ Olympics ninu odo Seine. Ere meji ni o wa fun idije Olympics 2024 ti orukọ wọn si n jẹ  ""Les Phryges."" Wọn ṣe awọn ere ọhun bii fila ""Phrygian"" tawọn eeyan wọn lasiko ''French Revolution ọdun 1789, nigba ti wọn rọ ọba orilẹede France loye. Ere keji Phryge ni abẹ tawọn akanda eeyan maa fi n sare, igba akọkọ ree ti ere yoo ni ami ipenija ara. Orilẹede Russia ati Belarus ko ni lanfani lati ran ikọ kankan lati lọ ṣoju wọn ninu idije Olympics ati Paralympics niluu Paris. Idi abajọ naa ni ikọlu ti Russia ṣe si orilẹede Ukraine ati bi Belarus ṣe ṣatilẹyin fun un. Amọ, awọn elere idaraya lati awọn orilẹede meji naa le kopa gẹgẹ ọlọdanni lai ni ṣoju orilẹede wọn. Minisita ọrọ ilẹ okeeree  fun Russia, Sergei Lavrov, bu ẹnu ẹtẹ lu ajọ IOC lori bi ko ṣe fi ofin de orilẹede Israel bakan naa lati ma le kopa ninu idije Olympics pẹlu nkan to n fi ileeṣẹ omogun rẹ ṣe ni Gaza. Aarẹ ajọ IOC, Thomas Bach ṣalaye pe alaye naa ko jọ ara wọn, o si sọ pe Israel yoo kopa ninu Olympics ati Paralympics. Awọn ogunlende naa yoo lanfaani lati kopa ninu idije Olympics 2024. Ni Tokyo, awọn elere eje mọkandinlọgbọn lati orilẹede mọkanla to fi mọ Syria, South Sudan, Afghanistan, ati Cameroon lo kopa ninu idije Olympics. Tikẹẹti lati wo idije Olympics ati Paralympics ti wa lori atẹ kaakiri agbaaye fun ẹnikẹni to ba fẹ ra. Amọ, lori itakun agbọrọkaye Paris 2024 nikan ni o ti le ri i ra. Wọn tiẹ ra awọn kan tan, bi o ti n tan ni wọn tun ko omiran wa. Iye ti wọn n ta tikẹẹti naa bẹrẹ lati £21 fun idije Olympics nigba ti Paralympics jẹ £13. Iwadii kan fihan pe ida mẹrinlelogoji ninu ọgọrun lo ro wi pe bi ilu Paris ti n gbalejo idije Olympics ko dara. Wọn ni owo ọkọ yoo di ilọpo meji niluu Paris lasiko ti Olympics ba n lọ lọwọ. Inu tiẹ n bi awọn olugbe Paris mii pe idije Olympics yoo ṣakoba fun eto abo. Ni apa ariwa ilu Paris ti wọn n pe ni Seine-Saint-Denis ni Olympics ati Paralympics Village wa. Nibẹ naa ni wọn kọ ibi tawọn omuwẹ yoo ti maa ṣe ere idaraya wọn. Ọpọ ajọ lo koro oju si bi ijọba ṣe yọ ilẹ lara awọn ile lati kọ ibi tawọn ere idaraya yoo ti waye."
'Ìjọba ti hùwà ọ̀dàlẹ̀ sí wa' - ìdí rèé táwọn èèyàn Senegal fi ń ṣe ìfẹ̀hónúhàn,Nnkan o fara rọ pẹlu eto oṣelu orilẹede Senegal lasiko yii. Nnkan iwuri lo maa n jẹ fawọn ọmọbibi orilẹede naa pe Senegal jẹ ọkan awọn orilẹede Africa ti eto oṣelu ijọba awarawa ti fidi mulẹ julọ. Amọ, ọrọ ko rii bẹ mọ lẹnu bi ọjọ mẹta yii. ''Ero wa ni pe Aarẹ Macky Sall ti da wa,'' awọn ẹgbẹ imaamu kan lo sọrọ yii ninu mọṣalaaṣi kan ni Dakar tii ṣe olu ilu Senegal nipa rogbodiyan to ṣẹlẹ lagbo oṣelu orilẹede Senegal ni bii ọsẹ kan sẹyin nigba tawọn aṣofin ṣe atilẹyin fun Aarẹ Sall lori igbesẹ rẹ lati sun eto idibo aarẹ to yẹ ki o waye loṣu yii si oṣu Kejila. Akọwe agba awọn imaamu, Ismael Ndiaye, sọ pe ''aarẹ gbọdọ ṣe agbeyẹwo ọrọ yii. Ko tii ṣẹlẹ ri pe ki orilẹede Senegal sun eto ibo aarẹ siwaju. Wọn ti huwa ọdalẹ fun wa.'' Ẹsin musulumi lo jẹ ẹsin to fẹsẹ rinlẹ ju lorilẹede Senegal. Iru ọrọ yii to n jade lẹnu awọn olori ẹsin bayii ti wọn ti pẹtu si aawọ oṣelu tẹlẹri maa n ni ipa to pọ ni Senegal. Ọrọ wọn n ṣafihan ibinu awọn olufẹhonuhan ti n ṣe wẹ iwọde loju popo. Aarẹ Sall ti ṣalaye idi abajọ wi pe sisun eto idibo aarẹ siwaju ṣe pataki lati yanju aawọ to wa lori awọn oludije to koju oṣunwọn lati dije ninu eto idibo naa, lẹyin ti wọn ti fofin de ọpọ oludije lati inu ẹgbẹ alatako. Amọ, ọpọ awọn olufẹhonu lo ri igbesẹ naa gẹgẹ bi ọna fun Aarẹ Sall lati le wa ni ọfiisi aarẹ ju ọjọ keji oṣu Kẹrin to yẹ ki saa keji rẹ pari lọ. Ninu ifọrọwerọ ti o ṣe lẹyin ti o kede pe ijọba ti sun eto idibo naa siwaju, Aarẹ Sall ṣalaye pe kii ṣe erongba oun lati wa ni ijọba ju asiko ti saa keji oun pari lọ. ''Ko si ohun miran ti mo n wa ju pe ki alaafia jọba ni orilẹede Senegal lọ. Mi o fẹ ki rogbodiyan bẹ silẹ ni Senegal lẹyin ti mo ba kuro lori aleefa tan,'' Sall lo sọ bẹẹ. Awọn ọmọ ẹgbẹ oṣelu alatako ko gba ọrọ yii gbọ papaa julọ pẹlu bi Sall funra rẹ ṣe tako erongba aarẹ Senegal tẹlẹ ri, Abdoulaye Wade, lati dije fun sa kẹta lọdun 2012. Sall sọ nigba naa pe ''ko ṣeeṣe ki aarẹ ki aarẹ fikun asiko to yẹ ki o lo ni ọfiisi.'' Sall to jẹ olootu ijọba nigba ti Wade jẹ aarẹ sọrọ yii lasiko ipolongo ibo lọdun 2011. Eeyan mẹta lo ti padanu ẹmi wọn lẹyin ti iwọde bẹ silẹ kaakiri orilẹede Senegal ni bii ọsẹ kan sẹyin. Akẹkọọ fasiti Gaston Berger lo kọkọ ku ninu ikọlu pẹlu awọn ọlọpaa lapa ariwa ilu Saint-Louis nigba ti wọn yinbọn pa ẹnikeji ni Dakar. Ọjọ Abamẹta tii ṣe ọjọ keji ni ọmọ ọdun mọkandinlogun ku, gẹgẹ bi akọsilẹ nile iwosan niluu Ziguinchor, to jẹ ọdọ ẹgbẹ alatako. Ọpọ awọn olugbe ilu Dakar ni iwọde to n lọ lọwọ ti n kọ lominu. Fanto Diallo to ba BBC sọrọ sọ pe ''nnkan itiju nla ni eyi. Kii ṣe ọba ni o n ṣe olori wa ni Senegal, mi o le ra nnkan ti mo fẹ ra lẹyin ti mo wa si igboro lonii.'' Adamadou Baye ati ọrẹ rẹ, Aminata Issete, ti wọn jọ jade si igboro ilu Dakar ni otitọ ni ọrọ naa. ''A gbọdọ fi ẹhonu wa han ni wọrọọwọ, a ni lati ṣe nnkan lori ọrọ yii. Ohun to n ṣẹlẹ ni ipalara fun emi gẹgẹ bi ẹnikan,'' Baye ṣalaye. Issete ni ''o ti su wa, kilode to bẹẹ gan an pẹlu orilẹede wa? Ki lo n ṣe aarẹ wa yi gan an? A fẹ dibo yan aarẹ tuntun.'' Ọgunlọgọ ọdọ lo wa loju popo ti wọn n ṣe iwọde ni Senegal. Bakan naa ni wọn n pin oriṣiiriṣii fidio ati fọto lori ayelujara lati fi ẹhonu han. Ọpọ awọn ọdọ to n ṣe ifẹhonu han yii lori airiṣẹ ṣe lo wa lara awọn to n ṣe atilẹyin fun adari ẹgbẹ alatako, Ousmane Sonko, ti wọn ti yọwọ rẹ ninu eto ati dije fun ipo aarẹ nitori idajọ to gba lori ẹsun ibanilorukọjẹ. Sonko ti jẹjọ lori oniruuru ẹsun ti wọn fi kan an, koda, o ti lọ sẹwọn fi ẹsun igbimọ pọ pẹlu awọn agbesunmọmi lati doju ijọba bolẹ. Amọ, Sonko ẹni ọdun mọkandinlaadọta sọ pe oṣelu lo wa nidi gbogbo ẹsun ti wọn fi kan oun. Erongba rẹ lori eto ọrọ-aje Senegal lo n kọ ọpọ awọn alẹnulọrọ orilẹede Senegal ninu. Amọ, ọpọ eeyan ni Senegal ni wọn ti ṣe atilẹyin fun un. Sonko maa n sọrọ tako ibaṣepọ Senegal pẹlu orilẹede France ko orilẹede lẹru. Ijọba amusin tẹlẹ ri naa fẹ ki Senegal da nina owo CFA franc duro, to jẹ owo ti orilẹede mẹrinla n na nilẹ Africa. Ọpọ eeyan lo ti sọ pe igbesẹ yoo jẹ ki eto ọrọ aje dẹnu kọlẹ. O ṣeeṣe ki oṣu mẹsan an si eto idibo fun ijọba to wa lode lanfani lati wa ẹlomiran fi rọpo olootu ijọba, Amadou Ba ẹni ti Aarẹ Sall fẹ amọ ti ọpọ ri gẹgẹ bi ẹni ti ko yẹ fun ipo aarẹ. Sisun eto idibo naa siwaju tun le ṣẹnu 're fun olori ẹgbẹ alatako, Karim Wade to jẹ ọmọ aarẹ tẹlẹ ti wọn ti yọ oun naa kuro ninu idije fun ipo aarẹ tori o jẹ ọmọbibi orilẹede Senegal ati France eyi ti ofin ko faye gba Agbẹnusọ ijọba, Abdou Karim Fofana, ti fidi rẹ mulẹ pe Aarẹ Sall ko ni ba orukọ ara rẹ jẹ pẹlu oṣu diẹ toku fun un lati lo gẹgẹ bi aarẹ Senegal. Fofana ni ''ti eeyan ba jẹ olori, eeyan ni lati gbe awọn igbesẹ kan ti ko ba ọpọ eeyan lara mu. Aarẹ Sall ṣe ohun to ṣe lati daabo bo orilẹede Senegal ni tori ẹni to mọ ohun ti o n ṣe ni o jẹ.'' Pẹlu bi wọn ti yọ Sonko ninu awọn oludije fun ipo aarẹ, ti ọpọ eeyan si gbagọ pe ijọba lo ẹka eto idajọ lati yọwọ rẹ kuro ninu idije ọhun, o ṣeeṣe rogbodiyan to n lọ lọwọ ma ni ojutu. El-Hadji Omar Diop to jẹ onimọ nipa ofin ṣalaye pe Aarẹ Sall le fipo silẹ lọjọ keji oṣu Kẹrin gan an ti ile igbimọ aṣofin yoo si maa ṣe ijọba lọ, eto idibo si le waye laarin oṣu meji. Mamadou Faye to ni ọmọ mẹta sọ o yẹ ki gbogbo rogbodiyan to ti waye ti jẹ ẹkọ fun onikaluku bayii tori oun ko le lọ sibi iṣẹ bayii. Faye ni ''ko si ẹni to maa ran mi lọwọ, ọrọ naa ti su wa, ohun ti a fẹ ni lati le pese ounjẹ fun ẹbi wa.''
Afẹ́fẹ́ gáàsì fa ìbúgbàmù - èèyàn mẹ́ta kú, èèyàn 300 farapa,Ènìyàn mẹ́ta ti pàdánù ẹ̀mí wọn, tí ọ̀pọ̀ si farapa níbi afẹ́fẹ́ gáàsì tó bú gbàmù ní orílẹ̀ èdè Kenya. Èèyàn tó fẹ́ẹ̀ tó ọ̀ọ́dúnrún ni wọ́n farapa níbi ìṣẹ̀lẹ̀ tó wáyé ní nǹkan bíi aago mọ́kànlá àbọ̀ alẹ́ ọjọ́bọ̀. Agbẹnusọ ìjọba ní ọkọ̀ ńlá kan tó gbé afẹ́fẹ́ gáàsì ní ẹkùn Embakasi ló ṣàdédé gbiná lójijì. Àwọn ilé, iléeṣẹ́, àti ọkọ̀ ló bàjẹ́, tí àwọn fídíò sì ń ṣàfihàn bí bí iná ọ̀hún ṣe ń fò lọ sí àwọn ilé ní agbègbè náà. Àwọn ẹ̀ṣọ́ ààbò ti wà níbi ìṣẹ̀lẹ̀ náà, tí wọ́n sì ní ìwádìí ti bẹ̀rẹ̀ láti mọ nǹkan tó ṣokùnfà ìbúgbàmù ọ̀hún èyí fa ìjàmbá iná náà. Ìwádìí BBC fi hàn pé àwọn ẹ̀ṣọ́ ààbò ti nawọ́ gán èèyàn kan, ìyẹn ẹ̀ṣọ́ ààbò tó ń mójútó ọgbà tí ìbúgbàmù náà ti wáyé lórí ìṣẹ̀lẹ̀ ọ̀hún. Ọ̀gá àgbà iléeṣẹ́ ọlọ́pàá Embakasi, Wesley Kimeto ní ọmọdé kan wà lára àwọn tó pàdánù ẹ̀mí wọn àti pé ó ṣeéṣe kí àwọn tó máa pàdánù ẹ̀mí wọn tún lé kún. Àwọn aláṣẹ ní èèyàn 271 ni wọ́n ti gbé lọ sí ilé ìwòsàn, tí àwọn ọmọdé mẹ́ẹ̀dọ́gbọ̀n sì wà lára wọn. Mayor Nairobi, Sakaja Johnson ní ọ̀pọ̀ àwọn ènìyàn tó farapa ló ti gba ìtọ́jú tí wọ́n sì ti lọ sí ilé wọn àmọ́ tí wọ́n ti gbé àwọn mọ́kàndínlógójì lọ sí ilé ìwòsàn mìíràn fún ìtọ́jú tó péye. Wọ́n fi kun pé lójú ẹsẹ̀ ni wọ́n ti ṣe ìtọ́jú àwọn mẹ́tàdínlọ́gbọ̀n nítorí wọn ò ṣèṣe púpọ̀. Agbẹnusọ ìjọba Kenya, Isaac Mwaura ní iná náà fò lọ sí ilé tí wọ́n ń kó aṣọ pamọ́ sí, tó sì jó gbogbo ilé náà palẹ̀. Àtẹ̀jáde ìjọba ní ọ̀pọ̀lọpọ̀ ọkọ̀, okoòwò kéékèèké àtàwọn ilé ìgbé ló bá ìṣẹ̀lẹ̀ náà lọ. Wọ́n ti rí iná náà pa báyìí àmọ́ iṣẹ́ ń lọ lọ́wọ́ láti mọ̀ bóyá àwọn ènìyàn há sínú àwọn ilé, tí iṣẹ́ sì ń lọ láti dóòlà àwọn ènìyàn. Wọ́n ní ìwádìí ń lọ́ láti fi mọ̀ bóyá àwọn ènìyàn jóná mọ́ inú ilé nínú àwọn ilé ìgbé tó jóná náà. Àjọ tọ ń mójútó ohun àmúṣagbára ní orílẹ̀ èdè náà, The Energy and Petroleum Regulatory Authority (EPRA) NÍNÚ ÀTẹ̀jáde kan ní ilé tí wọ́n ti ń ta gáàsì náà kò tẹ̀lé ìlànà òfin. Wọ́n ní ẹ̀ẹ̀mẹta ọ̀tọ̀ọ̀tọ̀ ni àwọn ti kọ̀ láti fún iléeṣẹ́ náà láṣẹ láti kọ́ ibi tí wọn yóò máa kó gáàsì pamọ́ sí ní agbègbè náà. Wọ́n ní àwọn kọ̀ láti fún wọn láṣẹ nítorí kò sí ìpèsè ààbò tó péye láti ọwọ́ iléeṣẹ́ náà àti pé àdúgbò tí wọ́n kọ sí jẹ́ èyí tí ilé ìgbé pọ̀ níbẹ̀. Ohun tí kò yé ni bí iléeṣẹ́ náà ṣe ń ṣe iṣẹ́ láì gbàṣẹ. Mwaura ni ẹni tó ni iléeṣẹ́ náà gbọ́dọ̀ fún àwọn tọ farapa ní owó gbà má bínú, kí wọ́n sì gbà pé àwọn ni ó ṣokùnfà ìbúgbàmù náà. Àwọn tí ìṣẹ̀lẹ̀ náà ṣojú wọn ní ìbúgbàmù náà fa bí àwọn agolo gáàsì ṣe ń fò kiri tó sì ń fa ìjàmbá iná káàkiri. Jackline Karimi ní òun sá jáde kúrò nínú ilé òun. Apá rẹ̀ kan jóná, tí ẹsẹ̀ rẹ̀ ọ̀tún náà sì ní àpá. Ó ní òun rí obìnrin kan tó ń jóná àmọ́ àwọn kò lè ràn-án lọ́wọ́ nítorí oníkálukú ń sá àsálà fún ẹ̀mí ara rẹ̀ ni. Obìnrin míì tí ilé rẹ̀ kò jìnà síbi tí ìbúgbàmù náà ti wáyé ní òun ń wá ọ̀rẹ́ òun tó ní ọmọ ìkọkó lọ́wọ́ tí ilé rẹ̀ sì ti jóná ráúráú. Boniface Sifuna sọ fún Reuters pé agolo gáàsì ló dá àpá sí òun lára. Agbẹnusọ ìjọba, Mwaura ní àwọn ti ṣí ibùdó kan tí wọ́n ti ṣètò dídólà àwọn èèyàn.
Kínni ó ń jẹ́ kí ojú-ọjọ́ máa gbóná káàkiri àgbáyé?,Ọpọ nnkan tawọn eeyan n ṣe lo n jẹ ki ooru apọju maa mu, koda, awọn nnkan yii tun n jẹ ki omi okun maa ru si. Apẹẹrẹ si wa wi pe nnkan tun le buru si lawọn ọdun to n bọ, amọ, awọn onimọ sayẹnsi ti sọ pe awọn igbesẹ ni kiakia le dẹkun ipa ti eyi le ni lori aye. Ayipada oju-ọjọ tumọ si bi oju-ọjọ ṣe maa n yi pada ti yoo si maa n gbona, eyi naa maa n fa ooru amuju. Ni bii ọdun mẹwaa sẹyin bayii, aye ti gbona ju ti atẹyinwa lọ pẹlu iwọn 1.2C. Akọsilẹ ti fihan pe aye gbona sii pẹlu iwọn1.5C laarin oṣu mejila bẹrẹ lati oṣu Keji ọdun 2023 si oṣu Kinni ọdun 2024. Ayipada oju ọjọ maa n ṣelẹ pẹlu awọn nnkan tawọn eeyan n ṣe eleyii to ṣokunfa rẹ. Oju-ọjọ ti maa n yi pada lati ọjọ to ti pẹ ati lati igba ti aye ti wa. El Nino eyi to tumọ si bi oju-ọjọ ṣe maa n yi pada ninu okun le ṣokunfa ayipada oju ọjọ, amọ, fun asiko diẹ ni iru eyi le ṣẹlẹ gẹgẹ bi o ti ṣẹlẹ lọdun 2023. Amọ, iru nnkan yii kọ ni o ṣe okunfa iru ayipada oju-ọjọ to ti n ṣẹlẹ laye laarin ọgọrun ọdun sẹyin bayii, gẹgẹ bi IPCC to jẹ igbimọ to n ri si ọrọ oju-ọjọ labẹ ajọ iṣọkan agbaye, UN ṣe sọ. Ajọ IPCC ni awọn nnkan tawọn ọmọ eeyan n ṣe bi eedu, wiwa epo rọbi ati afẹfẹ gaasi lo n fa ayipada oju-ọjọ. Nigba kugba tawọn eefin epo ba ti tu sinu afẹfẹ, eroja oloro CO2 ni o maa n tu sinu afẹfẹ. Ara eroja oloro yii wa lara nnkan ti o maa n jẹ ki aye gbona. Eroja oloro CO2 ti pọ sii ni iwọn ida aadọta ninu ọgọrun lati igba tawọn eeyan ti bẹrẹ si ni fọ epo. Eroja oloro CO2 maa n tu oriṣiiriṣii kẹmika to le ṣakoba sinu afẹfẹ. Bi iyatọ ṣe n ba oju-ọjọ pẹlu iwọn1.2C ni bii ọdun mẹwaa sẹyin le maa pọju. Amọ, o ni ipa nla lo ri ayika ati: Iyatọ n ba aye awọn eeyan. Fun apẹẹrẹ, awọn apa ẹkun ila oorun ilẹ Africa ni iriri airọ ojo to buru julọ fun ogoji ọdun, eyi to jẹ ki iyan ounjẹ ba ogun miliọnu eeyan finra. Lọdun 2022, ooru amuju nilẹ Yuroopu ṣokunfa iku ọpọ eeyan. Bi oju-ọjọ ba ṣe n gbona si ni o maa n ni ipa to lagbara lori aye. O ṣe pataki ki bi oju-ọjọ ṣe n gbona ma ju iwọn 1.5C lọ gẹgẹ bi ajọ IPCC ṣe sọ. Awọn onimọ sayẹnsi ko le fidi rẹ mulẹ tan patapata, amọ ipa ti gbigbona oju-ọjọ pẹlu iwọn 1.5C si 2C maa ni iwọnyii: Ipe ti n wa lati ma jẹ ki oju-ọjọ maa gbona ju iwọn 1.5C lọ ki o maa ba yiwọ. Ti o ba le ju iwọn 1.5C lọ, yoo sẹ akoba fun ọpọlọpọ nnkan. Gẹgẹ bi ajọ IPCC ṣe sọ, eeyan to le ni biliọnu mẹta ati aabọ ni ayipada oju-ọjọ maa n ṣakoba fun laye. Awọn kan to wa ninu wọn ti wọn n gbe lawọn orilẹede ti wọn ko rọwọ họri lo maa jiya ju. Eyi gan an lo jẹ kawọn eeyan maa kọminu nipa awọn eeyan ti ayipada oju-ọjọ n ṣakoba fun tori awọn orilẹede nla lo n ṣe eyi ti pọju ninu ohun to n fa ayipada oju-ọjọ. Gbogbo aye lo fori fa ipa ayipada oju-ọjọ. Fun apẹẹrẹ, ayipada oju-ọjọ to ṣakoba fun ere oko le fa ọwọngogo ounjẹ lagbaaye. Ninu iwe adehun ti ọrilẹede bii igba fọwọ si niluu Paris lọdun 2015, wọn ṣeleri lati ma jẹ ki oju-ọjọ gbona ju iwọn 1.5C lọ. Lati le ṣe eleyi, akitiyan gbọdọ wa ti yoo jẹ ki eroja oloro CO2 poora titi ọdun 2050. Eleyii tumọ si pe adinku nla gbọdọ ba gbogbo nnkan tawọn eeyan n ṣe to maa n tu eroja oloro CO2 sinu afẹfẹ. Ọpọ orilẹede lo n ṣiṣẹ tọ ipinnu yii. Amọ, awọn nnkan yii ṣi tun n ṣẹlẹ ati pe idaniloju wa pe oju-ọjọ ṣi maa gbona ju iwọn 1.5C lọ gẹgẹ bi ajọ IPCC ṣe sọ. Amọ, ilọsiwaju ti wa lawọn ibi kan, awọn ileeṣẹ to n ṣe ọkọ ti yoo maa lo ina yatọ fun epo. Awọn olori orilẹede n ṣe ipade pọ lọdọọdun lati jiroro lori ayipada oju-ọjọ. Apero ajọ iṣọkan agbaye, UN lori ayipada oju-ọjọ to waye kẹyin ni eyi ti orilẹede UAE gbalejo rẹ ti wọn pe akori rẹ ni COP28. Fun igba akọkọ, awọn orilẹede agbaye fẹnu ko lati dẹkun eefin epo rọbi to n ṣakoba fun oju-ọjọ. Ninu oṣu Kọkanla ọdun 2024 yii ni apero ajọ UN mii yoo tun waye lorilẹede Azerbaijan. Ijọba atawọn ileeṣẹ nla nla ni wọn niṣẹ to pọ ju lati ṣe, amọ, awọn araalu naa le ṣe iranwọ nipa:
Ààrẹ Macky Sall kí Bassirou Diomaye Faye kú oríire ìjáwéolúborí nínú ìbò ààrẹ Senegal,Olori ẹgbẹ oṣelu to wa lori oye lorileede Senegal Amadou Ba ti gba pe oun fidirẹmi ninu idibo aarẹ to waye. Eyi ko ṣẹyin bo ti ṣe fi ọrọ ikinni ku oriire ranṣẹ si alatako rẹ Diomaye Faye ti o sunmọ pe o ti fakọy ninu idibo to waye lọjọ Aiku. Ninu atẹjade kan to fi sita, o sọ pe ‘’Pẹlu gbogbo awọn esi idibo taa ti ri ti wọn gbe jade, yoo wu mi lati ki aarẹ ti ilu yan, Bassirou Diakhar Diomaye Faye ku oriire aṣeyọri rẹ ninu abala kini idibo ilẹ wa’’ ‘’Mo gbadura ki Ọlọrun fun ni okun ati agbara ti yoo fi dari orileede wa’’ Bakan naa ni aarẹorileede naa, Aarẹ Macky Sall ti fi ikinni tiẹ naa ranṣẹ si ẹni to jaweolubori ninu idibo. Ajọ eleto idibo orileede naa ko ti kede pe Diomaye Faye jaweolubori ṣugbọn awọn esi ti o ti n jade kaakiri tọka si pe oun ni kini naa ja mọ lọwọ. Loju opo rẹ ni Twitter, X, Aarẹ Macky Sall sọ pe ''Mo kan saara si bi wọn ṣe ṣeto idibo aarẹ lọjọ Kẹrinlelogun oṣu Kẹta ti ko si ni kọnunkọhọ ninu mo si ki ẹni to jaweolubori Ọgbẹni Bassirou Diomaye Faye ti iroyin tọka pe oun lo n lewaju;'' Macky Sall pari ọrọ ikinni rẹ pẹlu ọrọ pe ''apẹrẹ leleyi jẹ gẹgẹ bi aṣeyọri fun ijọba awarawa ni Senegal'' Yatọ si awọn wọnyii, awọn oludije to ku naa ti fi ọrọ ikinni ranṣẹ si arakunrin Faye. Ireti wa wi pe ajọ eleto idibo orileede ọhun yoo pari akojọpọ esi idibo toyẹ ko waye laarin ọjọ mẹta ki wọn to kede ẹni to jawe olubori. Faye ni oludije ti olori alatako Ousmane Sonko ṣatilẹyin fun. Lọjọ Kẹrinla oṣu yi ni wọn tu Bassirou Faye ati Ousmane Sonko sil ni ahamọ  ti wọn wa lẹyin ti aarẹ fori jin wọn.
"""Àtúnṣe wáyà tó da nẹ́tíwọ́ọ̀kì fóònù àti kọ̀mpútà yín rú yóò tó ọ̀sẹ̀ méjì’’,Ileeṣẹ MainOne to n ri si waya to n mu nẹtiwọọki wa fun lilo foonu ati ẹrọ kọmputa ti sọ pe waya to ja ni isalẹ okun ti gbogbo nẹtiwọọki fi daru yoo to ọsẹ meji lati ṣe atunṣe rẹ. Ileeṣẹ MainOne sọrọ yii ninu atẹjade kan to fi sita lori ibi ti ọrọ de duro lori akitiyan rẹ lati wa ojutuu  si iṣoro nẹtiwọọki to daru lati Ọjọbọ ọsẹ yii. Ileeṣẹ naa sọ ninu atẹjade naa pe igbesẹ akọkọ ni lati wa ọkọ oju-omi ti yoo ko gbogbo eroja fun atunṣe waya to ja naa lọ si ibi ti o ti ja. Ileeṣẹ MainOne sọ ninu atẹjade ọhun pe ‘’iṣẹ atunṣe yii yoo to ọsẹ kan tabi meji ki o to le pari nitori o ṣeeṣe ki ọkọ oju-omi lo to ọsẹ mẹta gan an lati ko gbogbo awọn eroja ti wọn nilo fun atunṣe naa lati ilẹ Yuroopu wa si apa iwọ oorun ilẹ Africa nibi ti waya ọhun ti ja ni isalẹ omi.’’ Bakan naa ni ileeṣẹ naa tun ṣalaye pe awọn nnkan to maa n ba waya nẹtiwọọki yii jẹ labẹ omi. Ileeṣẹ naa ni ‘’awọn to maa n pa ẹja maa n ṣakoba fun waya to wa ni isalẹ omi yii. Bakan naa, ilẹ riri tabi didaku ẹrọ nẹtiwọọki maa n faa ki waya yii ja labẹ omi. Amọ, pẹlu bi ibi ti waya yii ti ja ṣe jina sori ilẹ si, ko daju wi pe awọn apẹja lo ṣe okunfa waya to ja ọhun. Iwadii ti a ti ṣe lori waya to ja naa fihan pe nnkan mii lo ṣe okunfa waya to ja yii, amọ, a o mọ ohun to ṣelẹ gaan an ti wọn ba gbe waya naa jade tan.’’ Ẹwẹ, ileeṣẹ foonu ibaraẹnisọrọ, MTN ti ṣalaye pe waya mẹrin ọtọtọ ti orukọ wọn n jẹ WACS, ACE, SAT3 ati MainOne lo ja ni isalẹ omi. Orilẹede South Africa, Nigeria, Ivory Coast, Liberia, Ghana ati Burkina Faso wa lara awọn orilẹede ti waya to ja yii n ṣakoba fun nẹtiwọọki foonu ati kọmputa wọn."
Wo ohun tó lè ṣẹlẹ nítorí ìdìbò tí wọ́n sún síwájú ní Senegal,Orileede Senegal ti ọpọ a maa foju wo gẹgẹ bi awokọṣe fun iṣejọba awarawa nilẹ adulawọ lẹsẹ tiẹ naa ti n mi bayii pẹlu bi awọn oluwọde ati ọlọpaa ṣe koju arawọn niwaju ile aṣofin ilẹ naa. Ninu ile aṣofin, awọn aṣofin ṣẹṣẹ fọwọ si abadofin kan ti aarẹ Macky Sall gbe kalẹ lati fi sunjọ saa rẹ siwaju to si tun sunjọ idibo to yẹ ko waye laarin ọsẹ mẹta si asiko yi. Khalifa Sall to jẹ eekan ẹgbẹ alatako ati olori ilu Dakar sọ pe idiwọ yi jẹ ''iditẹgbajọba nipa lilo ofin'' to si kesi araalu lati tako igbesẹ yi. Agbarijọpọ ẹgbẹ alatako rẹ ti lawọn yoo gba ile ẹjọ lọ lori ọrọ yii. Thierno Alassane Sall juwe rẹ gẹgẹ bi iwa ''iditẹgabjọba to lagbara'' to si s fun awọn alatilẹyin tiẹ naa pe ki wọn pejọ ṣe iwọde niwaju ile aṣofin. Aba ti aarẹ mu wa yi yoo nilo ibuwọlu ida mẹta ninu ida marun ọmọ ile lati fọwọ si. Ẹgbẹ to wa lori oye Benno Bokk Yakkar coalition ti agbarijọpọ ẹgbẹ ti aarẹ naa pẹlu wọn ṣebi ẹni ni ọmọ ẹgbẹ to pọ julọ nile aṣofin. Ariyanjiyan waye ni ile aṣofin lori ọrọ yi taa si gbọ pe wọn fi agbofinro gbe awọn aṣofin alatako kan jade ninu ile lẹyin ti wọn gbiyanju lati tako itẹsiwaju ibuwọlu aba yii. Ni ipari, aṣofin marunlelọgọrun,105, asofin lo dibbo faramọ aba yi. Wọn kọkọ daba oṣu mẹfa ṣugbọn wọn pada fẹnuko si pe ki Macky Sall tẹsiwaju lori saa rẹ pẹlu oṣu mẹwaa sii. Ọgbẹni Sall ṣi n tẹnumọ pe oun ko fẹ dupo aarẹ mọ. Amọ awọn alatako rẹ sọ pe o fẹ diwọ mọ agbara si ni tabi ko si lọwọ ninu yiyan ẹni ti yoo gba ipo lẹyin rẹ. Kete ti wọn kede isunsiwaju idibo yi ni awọn oluwọde bọ si igboro ni Dakar ti wọn si ni ki wọn yi ofin yi pada. Nilẹ Africa, Senegal jẹ orileede amuyangan ti ijọba awarawa ko ti ni idiwọ  ni paapa lagbegbe iwọ oorun ilẹ naa. Ko fi igba kankan ṣe idiwọ fun eto idibo aarẹ to si ti ṣeto igbejọba mẹta ti ko mu wahala dani mẹta ọtọ́tọ. Lọdun 2017, awọn ọmọ ogun Senegal lewaju ikọ alaafia ọmọ ogun ilẹ Africa lati da laafia pada si Gambia nigba ti aarẹ Yahya Jammeh kọ lati gba pe oun fidirẹmi ninu idibo to waye. Aarẹ Sall Senegal jẹ ọkan gbogi ninu awọn to n ko ipa ribiribi lati ri pe awọn olori agbegbe iwọ oorun Africa ṣeto idibo ti ko lẹja bakan ninu ti wọn si da ijọba pada fun ijọba alagbada. Amọ pẹlu nkan to n ṣẹlẹ yi, o dabi ẹni pe epo ti fẹ ta si aṣọ aala Senegal. Awọn onwoye si sọ pe idanwo nla leleyi jẹ lati ri bi Senegal yoo ṣe yanju aawọ yi. Lati nkan bi ọdun meji ni awọn alatako ti n figbe bẹnu pe ijọba n fi ẹsun ti wọn ko mọwọ mẹsẹ kan awọn oludije wọn ki wọn ma baa le kopa ninu idibo. Koda wọn fofin de oloṣelu ẹgbẹ alatako kan pe ko ni lanfaani ati kopa ninu idibo. Amọ ṣa, awọn alaṣẹ sọ pe awọn ko lo etoilana ofin lati ṣe idiwọ fẹnikẹni. Wọn si sọ pe nkan ti aarẹ Sall n ṣe ni pe o fẹ ki gbogbo nkan walẹ daada ki eto idibo baa le waye ni irọwọrọsẹ. Ko jọ pe itgbesẹ rẹ yi n so eso rere kankan. Lọjọ Aje, awọn alaṣẹ gbegidina lilo internet ki awọn eeyan ma ba fi ọrọ ''aburu tabi eyi to le koju ijọba ranṣẹ'' Ni soki, wọn ko fẹ ki awọn alatako kora jọ fun iwọde tako ijọba. Awọn olugbe kan to ba BBC sọrọ ṣalaye pe awọn ti n wa ọna ẹburu lati fi lo internet ti ijọba gbegi dina yii ṣugbọn ọpọ ni ko yi ribi lo internet . Awọn alatako tun ti bẹnu atẹ lu bi wn ṣe ti ileeṣẹ amohunmaworan kan Walf Tv pa lori ẹsun pe o n gbe iroyin to n pepe si ikọlu ijọba. Awọn alatako aarẹ meji ti wọn fi igba kan jẹ wọlewọde rẹ ni wọn mu nibi iwọde yi. Lara wọn ni olootu ijọba tẹlẹ Aminata Toure. Awọn alatako lawọn n foya pe idunkoko yi le mu ki wahala bẹ silẹ ni orileede yi ti yoo si tan de awọn orileede mii ni agbegbe iwọ oorun Africa. Iṣejọba awarawa ni Senegal jẹ nkan tawọn eeyan ko fi taratara ni igbagbọ ninu rẹ mọ labẹ ijọba aarẹ Macky Sall.
Komla Dumor Award 2024: BBC tún ṣetán láti wá ìràwọ̀ akọ̀ròyìn míì ní Africa,Ileeṣẹ iroyin BBC tun ti ṣe ifilọlẹ ami ẹyẹ idanimọ akọroyin to dantọ fun ọdun 2024. Ami ẹyẹ yi ti wọn ṣe agbekalẹ rẹ ni iranti akọroyin nii Komla Dumor ti pe ọdun mẹsan ti wọn bẹrẹ rẹ bayii. Awọn akọroyin jakejado ilẹ Africa lo olanfaani lati kopa ninu idije yi ti yoo ṣe afihan akọroyin to kọṣẹmọṣẹ ni Africa. Oṣu mẹta ni ẹni to ba jaweolubori yoo lo ni olu ileeṣẹ BBC to wa ni London ti yoo si kẹkọ si nipa iṣẹ iroyin. Lọjọ Kẹẹdogun oṣu Kẹta ni ago mejila ku iṣẹju kan ni gbendeke ti wọn faaye kalẹ lati forukọ silẹ kopa ninu idije naa. Wọn ṣe idasilẹ ami ẹyẹ yi ni irnati Komla Dumor akikanju akọroyin ọmọ orileede Ghana to jẹ atọkun lori eto BBC World News to dagbere faye lẹni ọdun mọkanlelogoji ni nkan bi ọdun mẹwaa sẹyin. Opo Dumor,Kwansema Dumor sọ pe ''inu oun dun si aṣeyọri ati ipa ọkọ rẹ ni BBC'' O ni idile awọn ''dupẹ lọwọ BBC fun iranti ti wọn ṣe fun ọkọ rẹ'' nipasẹ ami ẹyẹ yii. Tori naa BBC wa n kesi awọn akọroyin lati forukọ silẹ kpa ninu idije yi lọna ati fi gbe ogo iṣẹ akọroyin ga laarin awọn to n ṣe iṣẹ akọroyin nilẹ Africa. Yatọ si ẹkọ ti akọroyin yoo kọ kun ẹkọ, ẹni ito ba jaweolubori yoo lanfaani lati rinrinajo jakejado Africa lati ṣisẹ lori iroyin ti wọn ṣe iwadii rẹ ti wọn yoo si gbe safẹfẹ fawọn eeyan Africa. Lasiko to wa laye, ilumọọka ni Komla Dumor jẹ nipa gbigbe iroyin nipa ilẹ Africa jade nigbe ododo. BBC ko sinmi ifarajin rẹ nipa itẹsiwaju iranti igbe aye Dumor tori naa ni wọn yoo fi tubọ maa ṣe iranwọ fun awọn akọroyin ilẹ Africa lati le ge iroyin jade nipa ilẹ Africa. Mọ si nipa bo ṣe le jẹ anfaani ikopa ninu idije yii Akọroyin ọmọ orileede Ghana nii Paa Kwesi Asare lo jaweolubori ninu idije ti ọdun to kọja. Ọmọ ilẹ kanna lo jẹ pẹlu Komla Dumor. Lasiko ti wọn fun lanfaani yi o rinrinajo lọ si Kenya lati lọ gbe iroyin jade nipa awọn ọkada ilẹ naa ''boda boda'' ti wọn yoo maa lo ina ẹlẹktriki dipo bẹntiroo tabi epo disuu. Ọga agba ileeṣẹ iroyin BBC Liliane Landor sọ pe ''inu mi dun lati ri awọn irawọ akọroyin ti ami ẹyẹ yi ṣafihan wọn lorukọ Komla Dumor'' Awọn to ti gba ami ẹyẹ yi kọja ṣaaju: 2023: Paa Kwesi Asare lati Ghana 2022: Dingindaba Jonah Buyoya lati Zambia 2020: Victoria Rubadiri lati Kenya 2019: Solomon Serwanjja lati Uganda 2018: Waihiga Mwaura lati Kenya 2017: Amina Yuguda lati Nigeria 2016: Didi Akinyelure lati Nigeria 2015: Nancy Kacungira lati Uganda
Oṣù Kẹ́ta oṣù mánigbàgbé tí ìṣẹ̀lẹ̀ ìjínigbé pọ̀jù ní Nàìjíríà,Ileeṣẹ ọmogun orilẹede Naijiria kede pe awọn gba awọn eeyan mẹrindinlogun kan lọwọ awọn ajinigbe to fẹ ji wọn gbe lọ lagbegbe Kajuru nipinlẹ Kaduna lọjọ Aiku to kọja. Amọ, lalẹ ọjọ kan naa lawọn ajinigbe tun ṣọṣẹ ni agbegbe mii ni Kajuru nibi ti wọn ti gbe ọpọ eeyan lọ. O kere tan, igba mẹfa ọtọtọ lawọn ajinigbe ti ji awọn eeyan lọ lẹkun ariwa ọrilẹede Naijiria. Eyi to ṣẹlẹ kẹyin ni a gbọ pe awọn janduku agbebọn naa n ṣiṣẹ pọ pẹlu ẹgbẹ al-Qaeda Ansaru. Ileeṣẹ ologun Naijiria ti n ṣiṣẹ takuntakun lati bi ọsẹ meji lori ati doola awọn eeyan ti wọn ji gbe lọ. Amọ, wọn ko tii ẹnikan kan doola ninu gbogbo awọn ti wọn ji gbe lọ. Bi iṣẹlẹ ijinigbe ti n pọ si fihan bi awọn janduku agbebọn ṣe n lagbara sii ju awọn ẹṣọ eleto abo to n tiraka. Ọpọ eeyan lo ti bu ẹnu ẹtẹ lu bi awọn iṣẹlẹ yii ti n waye ti ijọba ko si le dẹkun rẹ. ''Ijọba ko gbiyanju to lati maa pese aabo fun dukia ati araalu ni Naijiria. Awọn eleto aabo ko ṣiṣẹ wọn bi iṣẹ, ti ijọba ba mọ ohun ti wọn n ṣe ni, a o ba ti ri iyatọ,'' Isa Sanusi, asoju ajọ Amnesty International ni Naijiria lo sọ bẹẹ fun BBC. Iṣẹlẹ ijinigbe akọkọ ni Naijiria lọdun 2024 yii sẹlẹ lọjọ kẹfa oṣu Kẹta ni ipinlẹ Borno. O kere tan, igba eeyan ni wọn jigbe lọ eyi tawọn obinrin atawọn ọmọde pọ ninu wọn. Awọn eeyan naa n wa igi idana ninu igbo ni ipagọ ogunlede ti wọn wa ni kawọn ajinigbe to gbe wọn lọ. Bo tilẹ jẹ pe, awọn ọmogun gbiyanju lati wa wọn, wọn ko tii ri wọn di akoko yii. Bakan naa lọjọ keje oṣu Kẹta, awọn akẹkọọ ati olukọ bi ọdunrun un lawọn janduku agbebọn ji gbe lọ nile ẹkọ kan nipinlẹ Kaduna. Ijọba ipinlẹ Kaduna pada kede pe mejidinlogun ninu awọn akẹkọọ ọhun lo ti moribọ lọwọ awọn ajinigbe. Aṣoju ajọ UNICEF ni Naijiria, Cristian Munduatehe, bu ẹnu atẹ lu bi iṣẹlẹ ijinigbe ti n di lemọ lẹmọ ni Naijiria. O ni ọrọ naa nilo ki ijọba gbe igbesẹ gidi ni kiakia. Awọn agbebọn tun ji akẹkọọ mẹẹdogun mii ni ile ẹkọ miran ni ariwa guusu ipinlẹ Sokoto lọjọ kẹsan an oṣu Kẹta. Lẹyin ọjọ meji si asiko naa lawọn janduku agbebọn tun ji eeyan mọkanlelọgọta ni ijọba ibilẹ Kajuru ni ipinlẹ Kaduna. Iṣẹlẹ ijinigbe to kẹyin tun waye ni kajuru nibi ti awọn janduku agbebọn ti ji eeyan to le ni ọgọrun un lọ. Ọpọ lo ti n kọminu lori aṣẹ ti Aarẹ Bola Tinubu pa fawọn ẹṣọ eleto abo lati pese eto aabo to peye ni Naijiria. Bi BBC ti gbiyanju lati ba ijọba sọrọ lori ọrọ eto abo to, ijọba ko tii sọ ọna ti wọn fẹ gbe gba lati dẹkun ijinigbe to n ṣẹlẹ lera lera. Ko han si ẹnikẹni idi ti iṣẹlẹ ijinigbe fi n pọ si, amọ, iroyin kan fidi rẹ mulẹ pe awọn obinrin ti wọn jigbe ṣaaju lawọn janduku agbebọn maa n lo lati maa dana fun wọn. Awọn janduku ajinigbe ti beere owo fun itusilẹ awọn akẹkọọ ti wọn jigbe ni ibẹrẹ oṣu yii, amọ, ijọba sọ pe oun ko ni san kọbọ. Sisan owo itusilẹ fawọn ajinigbe wọpọ ni Naijria, amọ, sisan owo itusilẹ lodi sofin.
Wo àwọn orílẹ̀èdè 79 tí Malawi kéde pé wọ́n lè wọ̀ ilẹ̀ wọn láì lo 'visa',Orileede Malawi ti kede pe awọn ti yọ ilana gbigba iwe irina taa mọ si 'Visa' fun awọn arinrinajo lati orileede m ọkandinlọgọrin kan jakejado agbaye. Igbesẹ yi ni orileede naa lawọn gbe lọna ti mu idagbasoke ba irinajo inaju ati karakata lorileede wọn. Ikede yi waye ninu iwe aṣẹ ti Minisita fọrọ abẹle ati aabo ilẹ naa Ken Zikhale fi sita lỌjọru. Ninu rẹ o ni awọn mu iyipada ba ofin to de awọn ọmọ orileede Ilẹ Gẹẹsi,China, Russia,Germany Australia,Canada, Belgium, Ghana, Gambia, Sierra Leone, France ati awọn mii. O tun fikun pe awọn ọmọ orileede ọmọ ẹgbẹ ajọ idagbasoke orileede  Guusu ilẹ Africa, Southern African Development Community (Sadc) ati awọn to wa lati orileede ọmọ ajọ  Common Market for Eastern and Southern Africa (Comesa) naa ko ni nilo fisa lati fi wọ orileede wọn. Wọn fi afikun pe eyi ko mọ awọn orileede to gbe ilana gbigba fisa wọ ilẹ wọn lori awọn ọmọ ilẹ Malawi toba fẹ wọn ilẹ wọn. Orileede Naijiria ko si ninu awọn ajọ ti wọn darukọ ṣaaju yi. A ko yi ti ri iwe aṣẹ ijọba naa lati mọ ẹkunrẹrẹ awọn orileede ti yoo jẹ anfaani yi. Amọ ṣaaju asiko yi awọn ọmọ Naijiria a maa nilo fisa ki wọn to le wọ orileede Malawi. Bẹẹ naa ni awọn ọmọ orileede Malawi a maa gba fisa ki wọn to wọ Naijiria. Iyipoada ti wọn muba ilana iwe irina yitun sọ pe awọn aṣoju ijọba orileede ati oṣiṣẹ ijọba kọọkan ati awọn orileede to ni adehun paṣiparọ eto iwọle fawọn ọmọ orileede wọn naa yoo jẹ anfaani yi. Ni bayii ilana tuntun ti wọn gbe kalẹ ti wa sun iye igba ti eeyan le fi fisa wọle ni Malawi si oṣu mejila. Minisita feto irinajo inaju Vera Kamtukule sọ fun awọn akọroyin pe ''Ipinnu manigbagbe yi kọja ọrọ fisa nikan. A ṣebẹ tori ki awọn eeyan le mọ nipa adun orileede wa ki awọn eeyan sile lanfaani lati wa jẹ igbadun yi fun ara wọn'' Bakan naa ni ileeṣẹ aṣoju orileede Gẹẹsi naa parọwa si awọn eeyan ilẹ wọn lati wa jẹ ninu anfaani idẹkun fisa ọfẹ yi lati le fi ṣabẹwo si awọn aaye inaju to wa lorileede ọhun. Wn ko sọ boya awọn naa yoo dẹ ilana gbigba fisa fun awọn ọmọ orileede Malawi to ba fẹ wa ṣabẹwo si orileede wọn. Malawi naa ti wa darapọ mọ awọn orileede mii lorileede Africa to ṣi lẹkun wọn gbagada ki awọn eeyan ilẹ mi wle lai lo fisa. Awọn orileede meji ni ila oorun Africa, Kenya ati Rwanda ti ṣaaju kede pe awọn fi anfaani silẹ fawọn eeyan Africa lati wa silẹ wọn lae lo fisa. Bẹẹ naa ni orileede Benin, Seychelles ati Gambia. Laarin ara wọn Ghana ati South Africa tọwọ bọ iwe adehun ki awọn ọmọ orilẹede wọn maa wọ ilẹ ara wọn lae lo fisa. Ni iwọ oorun ilẹ Africa anfaani irinajo lae lo fisa wa fun awọn ọmọ ẹgbẹ Ecowas ṣugbọn kii ṣe fun gbogbo ọmọ ilẹ adulawọ. Eredi igbesẹ yi lọpọ igba ni ki awọn eeyan lanfaani lati ṣe irinajo inaju ti yoo mu owo wọle fun orileede naa.
A ṣetán láti ran ECOWAS lọ́wọ́ láti yanjú aáwọ̀ àwọn ọmọ ẹgbẹ́ rẹ̀ – AU,Ajọ African Union, AU, ni inu oun bajẹ lẹyin igbesẹ orilẹ-ede Mali, Burkina Faso ati Niger lati fi ajọ ECOWAS Silẹ. Opin ọsẹ to kọja ni awọn orilẹ-ede mẹtẹta ọhun ti wọn ko jina sira wọn fi ikede naa sita. Ninu atẹjade kan ti adari AU, Moussa Faki Mahamat fi lede, o ni AU ti ṣetan lati ṣatilẹyin fun ECOWAS fun ijiroro lọna ati pari aawọ to wa nilẹ laarin rẹ awọn ọmọ ẹgbẹ. O ni irẹpọ to dan mọran lo yẹ ko wa laarin awọn orilẹ-ede nilẹ Afrika, kii ṣe pe ki wọn maa tuka. Mahamat ke si awọn adari ECOWAS lati ni ipade alaafia pẹlu awọn olori awọn orilẹ-ede mẹtẹta naa, ati pe oun ti ṣetan lati pese gbogbo atilẹyin to yẹ fun wọn. Ọrọ yii lo n jade lati ọdọ AU lẹyin ti ijọba Naijiria bu ẹnu atẹ lu igbesẹ awọn orilẹ-ede mẹta naa ṣaaju. Aarẹ Naijiria, to tun jẹ alaga ECOWAS, Bola Tinubu sọ pe ko tọ ki awọn adari ti araalu ko dibo yan maa fi ẹtọ araalu lati yan olori ti wọn n fẹ ati lati ṣowo bo ṣe wu wọn dun wọn. Nigba ti wọn n kede ipinnu wọn lati fi ECOWAS silẹ lọjọ Aiku, Niger, Mali, ati Burkina Faso ninu atẹjade kan ti wọn jọ buwọlu ni ECOWAS n dun mọhurumọhuru mọ awọn ọmọ ẹgbẹ rẹ. Ologun to ditẹgbajọba ni Mali sọ pe oun ti yan igbimọ ti yoo bojuto bi orilẹ-ede naa yoo ṣe fi ECOWAS silẹ, ti ko si sohun ti yoo ti yoo ṣẹlẹ si awọn. O ni igbesẹ naa ko ni ni atubọtan kankan lara orilẹ-ede ọhun. Amọ ṣa, Mali ṣi wa ninu ẹgbẹ West African Economic and Monetary Union (Waemu), eyii to jẹ ẹgbẹ ọmọ ilẹ adulawọ ti wọn ti n sọ ede French, ti wọn si n na owo CFA.
Àwọn ohun tó rọ̀ mọ́ àbájáde àbá òfin Ghana tó takò ìbálòpọ̀ akọsákọ LGBTQ+ rèé,Abadofin to tako ﻿ibalopọ akọsiakọ tabi abo si abo ti  ri itẹwọgba awọn ile aṣofin Ghana lẹyin ti o kọja ipele kika ẹlẹẹkẹẹta ati ijiroro. Abadofin yi tunmọ si pe ẹnikẹni ti wọn ba mu pe o n hu iwa bayii yoo ṣewọn to ọdun meta. Ẹnu ile aṣofin ko nípa itẹwọgba aba ti igbimọ to sagbeyẹwo abadofin yi gbe wa siwaju wọn. Amọ olori ọmọ ile to pọju Alexander Afenyo-Markin tako ijiya ẹwọn fún awọn tó n ṣe ati awọn agbatẹru rẹ. Kaka bẹẹ o ni ki wọn ṣe iṣẹ isinru dipo ṣiṣe ẹwọn. Odun 2021 ni abadofin yi kọkọ de iwaju ile Nile, loko ati lẹyin odi ni abadofin naa ti mu awuyewuye wa lati ọdọ awọn ti wọn pe ara wọn ni ajafẹtọ-ọmọniyan Lati ilẹ lawọn eeyan Ghana ti ri Ibalopọ akọsiakọ gẹgẹ bi iwa ọdaran. Ṣugbọn awọn aṣofin to sagbatẹru rẹ sọ pe awọn gbe kalẹ ni idahun sí idasilẹ ibudo itẹsiwaju ati iranwọ fawọn akọsiakọ ni Ghana loṣu kini odun 2021. Ile asofin agba Ghana,Imam Agba ati agbarijọpọ awọn to n ṣe igbelarugẹ ìwà Ibalopọ to tọ laarin idile ati awọn mii panupọ lati sọ pe ki wọn ti ibudo yi pa ki awọn to ṣe idasilẹ rẹ si foju wina ofin. Wọn ní ibudo yi ati awọn to n hu iwa akọsiakọ ni Ghana ko huwa ni ibamu pẹlu aṣa orileede naa. Tori naa wọn ni ki wọn f'agbara kún awọn ofin to tako ihuwasi akọsiakọ nilẹ naa.﻿ Nigba ti wọn kọkọ gbe abadofin yi wa siwaju ile awọn aṣofin bẹnu atẹ lu ati ọpọ iwe itako si waye. Wọn dari ọrọ rẹ sọdọ igbimọ ile to n ri si ọrọ ofin ati ọrọ ile aṣofin lati fi awọn ẹhonu araalu sinu agbeyẹwo rẹ. Igbimọ daba ki wọn mu adinku ba iye ọdun ti ijiya la kalẹ lati ṣewọn amọ ko yẹ lori pe eyikeyii ìṣesí to ba jọ iwa akọsiakọ sṣi lodi sí ofin to si jẹ iwa ọdaran. Ile aṣofin ko gbe aba wọnyii jade si'ta faraye ṣugbọn awọn iwe ti BBC to tọka si wi pe awọn aba to wa ninu rẹ ni pe:﻿ Wọn ti gbọn abala abadofin naa to sọrọ nipa ṣiṣe itoju iyipada ọkan fawọn to ba n huwa Ibalopọ LGBTQ+. Wọn ṣe atunse awọn gbolohun kọọkan naa ninu abadofin ọhun Amnesty International takò abadofin ọhun ti wọn sì ni o n sagbatẹru inunibini si awọn to foju han gẹgẹ bi LGBTQ+. Ajọ iṣọkan agbaye juwe rẹ gẹgẹ bi ofin ideyesi ti wọn fi n sọ awọn to lè arawọn ni LGBTQ+ ni ọdaran. Àwọn ajafẹtọ-ọmọniyan mii naa bẹnu atẹ lu abadofin yii. Ajọ to n mojuto ọrọ aarun Aids ni Ghana sọ pe gbogbo aṣeyọri awọn lati dẹkun aarun HIV ni abadofin yi yoo ṣe ifasẹhin fun tori pe awọn to ni aarun yi ọkan wọn ko ní balẹ. Awọn ileeṣẹ ati ọlọdani mii tí sọ pe abadofin yi yoo ṣe akoba fun ibaṣepọ Ghana ati awọn orileede mii paapaa awọn orileede Yuroopu nípa karakata ọrọ aje. Botilẹ jẹ wi pe wọn ko faaye gba itọju iyipada ninu abadofin naa awọn ijiya tó lè to wa ninu rẹ tunmọ si pe ṣiṣe atilẹyin fun LGBTQ+ ti wa fi ọran bayii. Bi eeyan ba tẹ ọrọ sita to jọ pe o ṣe atilẹyin LGBTQ+ gẹgẹ bi awọn ajafẹtọ-ọmọniyan ṣe sọ ijiya yoo tẹle. Wọn ni ibẹru tun wa wi pe awọn to n ṣe Ibalopọ akọsiakọ yoo maa gbe igbe aye ifoya ni bayii. Awọn akọroyin naa to ba jọ pe ọrọ wọn ṣe atilẹyin iwa Ibalopọ akọsiakọ yoo foju wina ofin tohun ti pe iwe ofin fun wọn lẹtọ lati gbe iroyin jade lalae si ifoya tabi ibẹru kankan. Bayii ti abadofin naa ti gba itẹwọgba awọn aṣofin ohun to ku ni pe aarẹ yoo buwọlu lati fi sọ di ofin. Aarẹ si  le ma f'asẹ si to ba wo wi pe amulo ofin naa yoo mu inawo pupọ wa.﻿
Ibùdó ìwakùsà tó dàwó gbẹ̀mí ogójì ènìyàn,O kere tan eeyan ogoji lo ti padanu ẹmi wọn nigba ti ibudo iwakusa kan dawo ni Mali gẹgẹ bi awọn alaṣẹ ti ṣe wi. Omar Sidibe to jẹ ọkan lara awọn alaṣẹ ẹgbẹ awakusa sọ fun ileeṣẹ iroyin AFP pe ariwo ni awọn kọkọ gbọ, ilẹ si bẹrẹ si ni mi jigijigi. Aaye iwakusa yi dawo ni ibudo to wa ni guusu iwọ oorun agbegbe Koulikoro lọjọ Ẹti. Titi di asiko yii, wọn ko tii sọ pato iye eeyan to padanu ẹmi ninu iṣẹlẹ naa. AFP n jabọ pe awọn alaṣẹ kan n sọ pe o to eeyan aadọrin to ba iṣẹlẹ naa lọ. Ọgbẹni Sidibe sọ pe ''o le ni igba awọn oṣiṣẹ iwakusa to wa nibẹ. Wọn ti dawọ idoola duro. A si ti ri oku awọn eeyan mẹtalelaadọrin.'' Agbẹnusọ ileeṣẹ iwakusa kan, Baye Coulibaly sọ fun ileeṣẹ iroyin Reuters pe iye awọn to padanu ẹmi wọn kọja ogoji. Ijọba Mali  ni awọn fẹdun ọkan han lori iṣẹlẹ naa ti wọn si ''fi ikini ikẹdun ranṣẹ sawọn idile to wa ninu ibanujẹ ati awọn eeyan Mali lapapọ'' Bẹẹ naa lo parọwa si awọn eeyan l'agbegbe ibi ti awọn ibudo iwakusa wa, lati tẹle ilana aabo ki wọn si ṣiṣẹ laaye ibi ti wọn ti le fọ goolu nikan. Ijamba iwakusa kii ṣe nkan tuntun lorileede naa. Ko si sẹyin bi ọpọ ṣe n wa kusa pẹlu awọn ilana ti ijọba ṣe lati maa fi wa kusa. Arakunrin Coulibaly sọ pe ileeṣẹ awọn ti kilọ fawọn to n wa kusa lati yago faaye ti ijọba ko fọwọsi ṣugbọn ọpọ lo kọ eti ikun si ikilọ yi. Ileeṣẹ naa tun sọ pe awọn yoo ṣe iwadii iṣẹlẹ yi ati pe awọn yoo gbe ikọ dide lọ si agbegbe naa lỌjọbọ. Mali jẹ ọkan lara awọn orileede ni agbaye to lewaju ninu  owo tita goolu.
Mbumba di ààrẹ Namibia tuntun lẹ́yìn ikú Geingob,Igbakeji Aarẹ ati adele aarẹ lorilẹede Namibia, Nangolo Mbumba ni wọn kede gẹgẹ bii Aarẹ tuntun fun orilẹede Namibia lẹyin ti Aarẹ Hage Geingob jade laye ni ile iwosan. Mbumba, ẹni to jẹ igbakeji aarẹ tẹlẹ se iburawọle naa ni ile ijọba, to si di Aarẹ kẹrin fun orilẹede Namibia. Bakan naa ni Netumbo Nandi Nandi Ndaitwah naa se iburawọle gẹgẹ bii igbakeji Aarẹ lẹsẹkẹsẹ. Ninu ọrọ rẹ lẹyin eto iburawọle, Aarẹ Mbumna kan sara si Aarẹ ana to di oloogbe, to si sapejuwe rẹ gẹgẹ olori awọn to tun orilẹede Namibia se nipasẹ ofin ilu ati oṣelu. Ni bayii, Mbumba yoo lewaju fun orilẹede Namibia fun oṣu mẹsan an ki eto idibo Aarẹ to waye. Aarẹ orileede Namibia, Hage Geingob ti jade laye. Geingob, ẹni ọdun mejilelọgọrin jade laye nibi to ti n gba itọju fun aisan jẹjẹrẹ to n ba finra lati bi ọdun meloo kan sẹyin. Ile iwosan kan to wa ni ilu Windhoek ni Geingob ku si, gẹgẹ bi a ṣe gbọ. Igbakeji Aarẹ, Nangolo Mbumba lo kede iku Aarẹ Geingob laarọ oni, ọjọ Aiku, Sannde. “Lẹgbẹ rẹ ni iyawo rẹ, Madame Monica Geingos ati awọn ọmọ rẹ.” Oṣu to kọja ni wọn kede sita fun gbogbo araalu wi pe aisan jẹjẹrẹ n ba oloogbe naa finra. Ṣaaju ni ileeṣẹ aarẹ ti kede sita wi pe Aarẹ naa yii maa lọ si ilẹ Amẹrika lati lọ gba itọju, ṣugbọn ti yoo pada si Namibia lọjọ keji, oṣu keji. Ọdun 2015 ni Geingob di aarẹ, to si tun ti bẹrẹ saa keji rẹ to gbẹyin ko to di pe o jade laye. Geingob, lọdun to kọja lọ fun iṣẹ abẹ, ati pe ọdun 2014 lo ṣalaye wi pe oun yoo bọ kuro lọwọ aisan jẹjẹrẹ yii. Inu oṣu kọkanla ni orileede Namibia fẹẹ ṣe eto idibo lati yan aarẹ miran. Ẹgbẹ oṣelu Swapo to ti n ṣe ijọba latigba ti wọn ti gba ominira lọdun 1990 ti yan Arabinrin Nandi-Ndaitwah gẹgẹ bi ọmọ oye ti yoo ṣoju wọn lasiko eto idibo miran. Nandi-Ndaitwah to jẹ igbakeji olootu ijọba ni yoo jẹ aarẹ obinrin akọkọ, iyẹn wọn ba dibo yan an.
“Lẹ́yìn ọdún méjì tí ogun lé mi kúrò ní Ukraine, mo ṣetán láti padà síbẹ̀ fún ìtẹ̀síwájú ẹ̀kọ́ mi”,Inu oṣu Kẹsan an, ọdun to kọja ni Haifa Juma pinnu lati pada si orilẹ-ede Ukraine lati tẹsiwaju ẹkọ imọ eto ilera rẹ lẹyin ti ogun le kuro nibẹ lọdun meji sẹyin. Ọmọ orilẹ-ede Tanzania naa ni o ṣoro fun oun lati pada, nitori oun ko mọ ohun ti oun yoo ba nibẹ latari pe ogun ṣi n lọwọ amọ oun pinnu lati pada. Oṣu yii gan lo pe ọdun meji gbako ti orilẹ-ede Russia kogun lọ ba Ukraine. Nnkan bii ẹgbẹrun lọna ọgbọn araalu lo ti ba ogun naa lọ nigba ti ọpọ di alairilegbe. Ẹni ọdun mẹtalelogun ni Juma. Gẹgẹ bii awọn akẹgbẹ rẹ lati orilẹ-ede mii, Haifa sa kuro lorilẹ-ede naa latari ogun to bẹ silẹ nibẹ. O gba akẹkọọ ọhun ni ọpọlọpọ oṣu ki awọn obi rẹ to yi ọkan wọn pada pe ko pada silẹ naa fun itẹsiwaju ẹkọ rẹ ọhun. O ni “Ori ẹrọ ayelujara ni mo ti n ka iwe mi lati Tanzania, mo si ti pari awọn to jẹ alakọsilẹ, ki n si to le yege, mo ni lati sẹ ipele to kan, eyii ti mo gbọdọ ṣe lojukoju. Mmo ni lati wa nibẹ. “Awọn ẹbi mi ti na obitibiti owo lori ẹkọ mi, mi o si le duro lai ṣe nnkankan titi ti ogun yoo fi pari. Ipele kẹrin ni Haifa wa bayii nile ẹkọ Sumy State University, ireti si w ape yoo oari ẹkọ rẹ lọdun 2027 ni ẹka imọ gynaecology. Ajọ Centre for International Education (USCIE) ni Ukraine ni oun ko le sọ ni pato bayii iye akẹkọọ to ti pada wọ ile naa pada lati ilẹ adulawọ fun itẹsiwaju ẹkọ wọn. Ṣaaji ogun naa, nnkan bii ẹgbẹrun mẹrindinlogun akẹkọọ lati Afrika lo n kawe ni Ukraine. Lọwọ yii, ẹgbẹrun marun un abọ akẹkọọ lati Afrika lo n kawe ni Ukraine, ti ọpọ ninu wọn si wa lati Morocco, Nigeria atiTanzania. Agbẹnusọ USCIE sọ fun BBC pe awọn akẹkọọ naa funra wọn ni wọn pinnu lati pada si Ukraine. Lodi si igbesẹ Haifa yii, ọpọ awọn ọmọ ilẹ adulawọ ni ko fẹ pada si Ukraine mọ. Ṣaaju ogun, ẹgbẹrun mẹrindinlogun akẹkọọ lati Afrika lo n kawe ni Ukraine kaakiri orilẹ-ede naa. Wayi o, igbagbọ wa pe nnkan bii ẹgbẹrun mẹwaa ninu awọn akẹkọọ naa ti ogun le kuro nibẹ ni ko fẹ pada mọ. Bo tilẹ jẹ pe ọpọ awọn akẹkọọ naa lo pada silẹ baba wọn ni Afrika, awọn mii ti gba awọn ilẹ Yuroopu miran lọ. Lara awọn orilẹ-ede mii ti wọn lọ ni Netherlands, Portugal ati Finland. Akẹkọ mii, Aisha, n gbiyanju lati kawe ni Netherlands lẹyin to kuro ni Ukraine amọ o ṣoro. Eyii ko ṣẹyin bi ijọba orilẹ-ede naa ṣe sọ pe gbogbo akẹkọọ gbọdọ ni iwe irinna akẹkọọ ‘student visa’ ki wọn to le maa gbe nilẹ na. Bo tilẹ jẹ pe Aisha ti wa ni ipele karun un ṣaaju ogun Ukraine, ti ko ba ri iwe irinna akẹkọọ naa gba, yoo ni lati pada si Naijiria nibi ti yoo ti ṣoro fun lati tẹsiwaju. Gẹgẹ bii ohun ti ẹni ọdun marundinlọgbọn naa sọ, ko ṣetan lati pada si Najiria, bẹẹ si ni ko fẹ pada si Ukraine. Amọ o ni iwa ti wọn n wu si awọn nibi ti oun wa ko ṣe e fẹnusọ nitori o buru jọjọ.
Ìbò kíkà ti bẹ̀rẹ̀ báyìí ní Senegal lẹ́yìn tí ìdìbò wà s'òpin,Kika esi ibo ti gbera sọ ni orileede Senegal lẹyin ti awọn eeyan ilẹ naa tiu yaya jade lati kopa ninu idibo aarẹ to waye lọjọ Aiku. Nkan bi ago mẹfa irọlẹ ni idibo wa si opin ti awọn ibudo idibosi fi opin si ibo didi. Lọpọ awọn ibudo idibo si ni kika ibo naa ti bẹrẹ nibi ti awọn aṣoju ẹgbẹ kọọkan naa si ti n bojuto bi nkan ṣe n lọ. Ko yọ awọn onwoye eto idibo naa ti wọn wa niikalẹ lati ri pe gbogbvo nkan lọ letoleto. Idibo to n waye yi lati yan aarẹ mii ni wọn ti ṣaaju dawọ rẹ duro fun ọsẹ meloo kan ti eleyi si fẹ da họwu họwu silẹ ki gbogbo nkan to pada niyanju. Jakejado orileede naa ni awọn eeyan kun ori ila ti wọn ti fe dibo yan aarẹ laarin awọn oludije mẹtadinlogun to kopa ninu idije naa. O le ni oludibo miliọnu meje ti akọroyin wa jabọ pe wọn tuyaya jade lati wa kopa ninu idiboyi. O mu iroyin wa bakan naa pe ko si wahala lọpọ ibi ti idiboti waye yatọ si awọn ibi kọọkan ti ikọlu ti waye laarin awọn oludibo kọokan ati awọn ọlọpaa. O tun ṣo pe o le ni awọn onwoye idibo ẹgbẹrun kan labẹle ati lẹyinodi to kopa ninu eto yii. Ninu awọn oludibo tojade lati kopa ninu idibo yila ti ri ọpọ awọn ọdọ ati obinrin to tu jade lati wa dibo. Oni, ọjọ Aiku, ọjọ kẹrinlelogun, oṣu Kẹta, ọdun 2024, ni eto idibo aarẹ orilẹede Senegal yoo waye nibi ti oludije mẹtadinlogun yoo ti dije lati mọ ẹni ti yoo gba eto iṣejọba lọwọ Aarẹ Macky Sall. Ọpọlọpọ iwọde ati ifẹhonuhan lo waye lati ọdọ araalu lẹyin ti Aarẹ Sall sun eto idibo naa siwaju l'osu to kọja. Ọjọ kẹẹdọgbọn, oṣu Keji lo yẹ ki eto idibo naa waye sugbọn ile igbimọ aṣofin kọ lati buwọlu aba naa. Eyi ni eto idibo kejila ti yoo waye ni orilẹede Senegal lati igba ti wọn ti gba ominira lọdun 1960. Oludibo to le ni miliọnu meje ni igbagbọ wa pe, yoo kopa ninu eto idibo naa laarin apapọ miliọnu mejidinlogun eeyan to n gbe ni orilẹede naa. Gẹgẹ bii ajọ eleto idibo Senegal ṣe sọ, aago mẹjọ owurọ ni eto idibo yoo bẹrẹ, ti yoo si pari ni ago mẹfa irọlẹ. Bakan naa ni ajọ naa fi ọkan awọn araalu balẹ pe lakọ ni awọn wa lati ri i pe awọn ṣe ojuṣe to yẹ nipa eto idibo yii. Eto idibo aarẹ yii lo jẹ igba akọkọ ti Aarẹ to wa lori oye ko ni kopa gẹgẹ oludije ninu eto idibo. Ninu oṣu Keje to kọja ni Aarẹ Macky Sall kede lẹyin ọpọlọpọ ijiroro pe oun ko ni kopa ninu eto idibo ti ọdun yii. Oludije mẹtadinlogun n dije fun ipo Aarẹ Senegal sugbọn awọn meji lo n lewaju, iyẹn, oludije ẹgbẹ oṣelu alatako, Bassirou Diomaye Faye ati Amadou Ba, olootu ijọba tẹlẹ. Awọn oludije mẹta kan ti juwọlẹ silẹ fun Faye, paapa ọmọ Aarẹ tẹlẹ, Abdoulaye Wade, ẹni ti wọn fi ofin de pe ko le díje. Gbogbo awọn oludije naa lo ti ṣe ileri pe awọn yoo gbe ogun ti bi ko ṣe si iṣẹ ni ilu fun awọn ọdọ ati atunṣe eto ọrọ aje to mẹhẹ. Ninu oṣu Keji ni ile aṣòfin ni Senegal fọwọ si aba ofin kan ti Aarẹ Macky Sall gbe kalẹ lati fi sun jọ saa rẹ siwaju to si tun sun ọjọ idibo to yẹ ko waye ni ọsẹ mẹta sẹyin. Khalifa Sall to jẹ eekan ẹgbẹ alatako ati olori ilu Dakar sọ pe idiwọ yi jẹ ''iditẹgbajọba nipa lilo ofin'' to si kesi araalu lati tako igbesẹ yii. Agbarijọpọ ẹgbẹ alatako rẹ ti lawọn yoo gba ile ẹjọ lọ lori ọrọ yii. Thierno Alassane Sall juwe rẹ gẹgẹ bi iwa ''iditẹgabjọba to lagbara'' to si sọ fun awọn alatilẹyin ti rẹ naa pe, ki wọn pejọ ṣe iwọde niwaju ile aṣofin.
Tinubu fi àmi ẹ̀yẹ MON dáwọn Super Eagles lọ́lá, ó tún fún wọn ni ilé àti ilẹ̀ l’Abuja,Yoruba bọ, wọn ni yinni yinni ki ẹni ṣe mii, eyi lo difa fun Aarẹ Bola Tinubu ti o fi ami ẹyẹ MON dawọn ẹgbẹ agbabọọlu Super Eagles lọla lẹyin ti wọn wọ ipele aṣekagba idije Afcon 2023 lorilẹede Ivory Coast. Bo tilẹ jẹ pe Ivory Coast to gbalejo idije naa gbo ewuro soju ikọ agbabọọlu Naijiria ninu ifẹsẹwọnsẹ aṣekagba ọhun lẹyin ti wọn lu Super Eagles pẹlu ami ayo meji si ẹyọkan, Aarẹ Tinubu ni wọn fakọyọ ninu idije naa. Ijọba tun fun wọn ni ile fulaati kọọkan ati ilẹ niluu Abuja. Ni ile ijọba orilẹede Naijiria ni aarẹ ti gbawọn ẹgbẹ agbabọọlu Super Eagles lalejo ni ọjọ Iṣẹgun niluu Abuja. Gbogbo ọmọ ẹgbẹ agbabọọlu Super Eagles atawọn akọnimọọgba wọn lo wa nibi ayẹyẹ naa. Ninu atẹajde ti o fi sita lẹyin ayẹyẹ ifi ami ẹyẹ danilọla naa, Aarẹ Tinubu ki gbogbo agbabọọlu Super Eagles, akọnimọọgba wọn, Jose Peseiro atawọn iṣọmọgbe rẹ wi pe wọn ku iṣẹ takun takun ti wọn ṣe ninu idije Afcon 2023. Aarẹ gboṣuba fun wọn lori bi wọn ṣe fakọyọ lati ipele kan si omiran ti wọn fi de ipele aṣekagba idije ọhun. Ẹwẹ, Aarẹ Tinubu ti kọkọ rọ awọn ọmọ Naijiria pe ki wọn ma inu jẹ pe Naijiria padanu lati gba ife ẹyẹ Afcon 2023 wale. Tinubu ni Naijiria gbegba oroke ninu ọkan awọn ọmọ ilẹ Africa ati gbogbo agbaye pẹlu bi wọn ti gbabọọlu tọkan tọkan ni idije Afcon 2023. ''Ẹ ma ṣe jẹ ki ohun to ṣẹlẹ ni Ivory Coast ba wa ninu jẹ, amọ, ẹ jẹ ki rii gẹgẹ bi ipenija lati tubọ tẹpa mọ iṣẹ. Orilẹede nla ni a jẹ eyi ti ireti, ifẹ ti kii saarẹ ati iṣẹ takun takun so pọ. Si gbogbo awọn ọdọ ọmọ Naijiria ti wọn n lo ẹbun wọn ni awujọ ti wọn wa, ati awọn ti wọn n gba bọọlu lori yẹpẹ, ẹ le di akọni fun wa lọla, ẹ maa kaarẹ. Ijọba mi wa nibi lati mu ala yin ṣẹ,'' Tinubu lo sọ bẹẹ.
"Nnkan tó fa ooru gbígbóná tí àwọn ọmọ Naijiria n kojú àti ọ̀nà àbáyọ,""Bi eeyan ba sọ fun mi pe mo maa wẹ lẹẹmẹta lojumọ, mo ma ni irọ lo pa. Amọ mi o mọ nnkan ti mo le ṣe mọ, ooru yi ti pọju'' Bẹẹ ni Tonye Dennis to n gbe nilu Borokiri Port Harcourt ṣe ṣapejuwe ooru gbigbona ti oun ati awọn eeyan mii lorileede Naijiria n koju lẹnu ọjọ mẹta yii. Laarin oṣu Kini ati oṣu Keji ni awọn ilu to sunmọ eti omi ni Naijiria, asiko yi ni wọn maa n koju ọyẹ ti o jẹ atẹgun gbigbona to n mu eruku wa lati apa ariwa Naijiria si Guusu ilẹ naa. Amọ ooru ti oju ọpọ eeyan ri lasiko yii kọja ọyẹ ti o maa n saba waye. O mu ki ọpọ ma le sọ boya ọyẹ lo fa ooru yii ni abi nkan miran. Adari ẹka imọ ayika ni fasiti ipinlẹ Rivers Ọjọgbọn Precious Ede salaye pe iyipada oju ọjọ to waye latari El Nino ati La Nina to wa lati ibi okun lo ṣeeṣe ko ṣokunfa ooru to pọ yi. O ṣalaye wi pe ọyẹ ni nnkan to wa nita lasiko yii ṣugbọn o dara pọ mọ atẹgun to n bọ lati omi okun lo mu ki ayika mu ooru naa wa. ''Fun awọn ti ko si lagbegbe ti òkun wa, niṣe ni ayika wọn yoo gbona gigi gan-an nitori pe ko si ojo ati pe ko si ọyẹ bakan naa. Lọpọ igba wọn a maa ri ọyẹ diẹ ti yoo kora jọ, amọ laarin ọjọ meloo kan ni atẹgun to ba si wa lati inu okun yoo si mu ki inira ba awọn eeyan.'' To ba wa di ni alẹ atẹgun ori ilẹ ati ori okun to dapọ mọ ara wọn yoo ma fa inira fawọn eeyan paapa awọn to ba wa leti bebe omi. O fikun pe ayipada oju ọjọ, Climate change, naa kopa ninu bi oju ọjọ ṣe n ṣe segesege yatọ si bo ti ṣe wa tẹlẹ. O ni eleyi lo mu ki awọn ibikan maa tutu ju ti tẹlẹ lọ tawọn ibomiran si n gbona ju tatẹyinwa lọ. Aisi ina mọnamọna deede ati eruku mu ki ọrọ ooru yii maa daamu ẹmi ọpọ ni Naijiria ti wọn si n beere pe igba wo ni yoo dopin. Ọjọgbọn Ede sọ pe yoo ṣoro diẹ lati sọ pe igba kan pato ni ooru naa yoo de opin nitori ọrọ oju ọjọ ko ṣe gbẹkẹle. O ni ''ohun ti a kan le sọ ni pe ti omi okun to yẹ ko maa mu ayika tutu ba pada de, eleyi le mu ki awọn kurukuru oju ọjọ korajọ ti ojo yoo si tẹle. O ni asiko taa wa yii si jẹ igba to yẹ ka maa reti ojo kan laarin ọsẹ meji amọ eeyan kan ko le sọ pe yoo ri bẹẹ, nitori oju ọjọ le ma ri bẹ'' Awọn ọmọ kekere ati agbalagba wa ninu awọn to wa ninu ewu ooru lasiko yii botilẹ jẹ pe ara onikaluku yatọ si arawọn. Lati le koju bi oju ọjọ ṣe ri yii, Ọjọgbọn Ede gba wa lamọran pe:"
"Boko Haram: Obìnrin mẹ́fà, ọmọ mẹ́sàn-án rin kílómítà àádọ́rún fún ọjọ́ mẹ́fà láti Yobe sí Bornu,Àwọn obìnrin mẹ́fà àti ọmọ mẹ́san jàjàbọ́ lọ́wọ́ Boko Haram lẹ́yìn tí wọ́n rìn nínú igbó fún ọjọ́ mẹ́fà. Kọmísọ́nà fọ́rọ̀ obìnrin nípìńlẹ̀ Borno, Zuwaira Gambo lo sisọ loju ọrọ yii lasiko to n safihan àwọn obinrin náà fun gomina ìpínlẹ̀ Borno, Babagana Zulum lọ́jọ́ Aje. Gambo ni kìí ṣe ọdọ awọn nikan ni àwon Boko Haram ti kó àwọn ènìyàn mẹ́ẹ̀dógún yìí nítorí pé àwọn mìíràn ni abúlé ìpínlẹ̀ Adamawa àti Yobe ni wọn ti wá. Wọ́n jí àwọn eeyan mẹ́ta àti ọmọ wọn gbé ní abúlé Takulashi nínú oṣù Kẹ̀wá ọdún tó kọjá nígbà tí àwọn tó kù wá láti abúlé Cofure nípìnlẹ̀ Adamawa. Iwa ìjínigbé ti wọn si wáyé nínú oṣù Kàrún ọdún yìí gẹ́gẹ́ bí Kọmísọ́nà tó ń rí sí ọ̀rọ̀ obìnrin ṣe sọ. Àwọn obìnrin náà, tó fi mọ́ ọ̀kan tó wà nínú oyún oṣù mẹ́jọ láti abúlé Cofure fi ẹsẹ̀ rìn fún ọjọ́ mẹ́fà nínú igbó Buni Yadi ni ìpínlẹ̀ Yobe, lọ sí ìlú Damboa ni ìpínlẹ̀ Borno. Gẹgẹ bi Gambo ti salaye, ìrìnàjò tó tó kìlómítà àádọ̀rún ni awọn obinrin naa gunle, to si nira pupọ. ""Inú mi dùn púpọ̀ láti gba àwọn ọmọ mi yìí lẹ́yìn tí wọ́n ti jẹ́ ìyá lọ́wọ́ àwọn agbésùmọ̀mi. Gbogbo nǹkan tó wà ní ìkápá mi ni maa ṣe láti rán wọ́n lọ́wọ́."" Èyí ni ọ̀rọ̀ tí Gómìnà Zulum sọ lásìkò to ń gbà alejo awọ́n obinrin naa."
Gómìnà Zulum ṣe ìkìlọ̀ lórí ìdúnkookò ikọ̀ agbéṣumọ̀mí ISWAP sí Nàìjíríà,Gómìnà ìpínlẹ̀ Borno, Babagana Zulum tí ṣèkìlọ̀ pé ikọ̀ agbéṣùmọ̀mí Islamic State's West Afica Province (ISWAP) jẹ́ ìdúnkookò ńlá sí orílẹ̀ èdè Nàìjíríà. Zulum pè fún ríró àwọn ọmọ ogun lágbára dáadáa kí wọ́n le dènà ikọ̀ yìí lati hùyẹ́ ju bí wọ́n ti wà lọ. Ó wòye pé bí ISWAP pẹ̀lú gbogbo ohun èlò ìjà tí wọ́n ní bá rí ààyè wọ àárín gbùngún orílẹ̀ èdè Nàìjíríà yóò kó ìnira tó pọ̀ bá àwọn ènìyàn ju ti ikọ̀ agbéṣùmọ̀mí Boko Haram lọ. Zulum sọ̀rọ̀ yìí níbi ìpàdé kan ní ilé Ààrẹ ní Abuja. Awọn ami wo lo bi ipe yii lati ọdọ Gomina Zulum? Bákan náà ní àná, ni ẹ̀ka Nigeria Financial Intelligence (NFIU), ṣàwárí àwọn mẹ́rìndínlọ́gọ̀rún tó ń ṣàtìlẹyìn owó fún àwọn agbéṣùmọ̀mí ní orílẹ̀ èdè yìí pàápàá àwọn tó ń ṣàtìlẹyìn fún ikọ̀ Boko Haram ISWAP. NFIU tún ṣàwárí àwọn 424 tó jẹ́ àwọn alátìlẹyìn wọn, àwọn ilé isẹ́ 123 àti àwọn tó ń ṣe owó 33 tó ní àjọṣe pẹ̀lú àwọn agbéṣùmọ̀mí náà. Zulum wá rọ Ààrẹ Muhammadu Buhari láti tété wá àtìlẹyìn àwọn ọmọ ogun ilẹ̀ òkèrè láti kojú ikọ̀ àwọn agbéṣùmọ̀mí náà. Zulum ní ìjọba ń ṣe gudugudu méje yàyà mẹ́fa lórí ètò ààbò ṣùgbọ́n omi ṣì pọ̀ lámù, ìpèníjà ṣì pọ̀ fún ìjọba. Ó tẹ̀síwájú ìkìlọ̀ yìí ṣe pàtàkì lójúnà à ti má gba ISWAP láàyè láti rídìí jòkòó ní Nàìjíríà. Bẹ́ẹ̀ náà ló ní àjọ ọmọ ogun gbọ́dọ̀ tún ìgò wọn fọ̀, kí wọ́n wá ọ̀nà tí wọ́n yóò fi kojú ISWAP. Bákan náà ló tẹpẹlẹmọ́ ìdí tí Nàìjíríà láti wá àtìlẹyìn ilẹ̀ òkèrè, bó ṣe ní àwọn orílẹ̀ èdè bíi America, Britain àti àwọn mìíràn tí wọ́n lágbára ju Nàìjíríà lọ gan ṣì máa ń bèèrè fún àtìlẹyìn orílẹ̀ èdè mìíràn tí wọ́n bá ní ìpèníjà. Zulum tún pè fún àyípadà àti àtúnṣe sí ètò ìgbanisíṣẹ́ àjọ ọmọ ogun.
Ọgbọ̀n èèyàn kú, bí ìjà ńlá ṣe bẹ́ sílẹ̀ láàrin agbébọn àti Fijilańté,Àwọn agbéṣùnmọ̀mí tún ti ṣekúpa ọgbọ̀n èèyàn míì ní ìpínlẹ̀ Kaduna àti Katsina láàrin òpin ọ̀sẹ̀ yìí. Àwọn olùgbé ìpínlẹ̀ Katsina, tíí ṣe ìpínlẹ̀ ààrẹ Muhammadu Buhari, sọ pé kò dín ní ènìyàn ogún tí àwọn sin, lẹ́yìn tí ìjà ńlá bẹ́ sílẹ̀ láàárín àwọn agbébọn àti àwọn fijilanté. Ìjọba ìpínlẹ̀ Kaduna ti ṣòfin kónílé ó gbélé ní àwọn agbègbè kan ní ìjọba ìbílẹ̀ Zango Kataf lẹ́yìn tí àwọn agbébọn ṣekúpa ọ̀pọ̀ èèyàn ní ìlú Ungwan Wakili. Àwọn iléeṣẹ́ ìròyìn ìpínlẹ̀ náà ní àwọn obìnrin àtàwọn ọmọdé tó lé ní mẹ́wàá, tó fi mọ́ obìnrin kan àti ọmọ rẹ̀ tó ṣẹ̀ṣẹ̀ bí, ni àwọn oníṣẹ́ ibi náà dú lọ́rùn ní ẹkun gúúsù Kaduna, nígbà tí wọ́n ya bò wọ́n. Àwọn olùgbé àdúgbò náà ní ọ̀pọ̀ òkú ni àwọn ṣe àwárí nígbà tí àwọn ń wá àwọn ará ìlé wọn tó sọnù. Alága ìjọba ìbílẹ̀ Zango Kataf, Francis Sani Zimbo sọ fún àwọn akọ̀ròyìn pé nítorí àti fòpin sí ìkọlù bẹ́ẹ̀ ni àwọn ṣe gbé òfin kónílé gbélé kalẹ̀. Ìkọlù àwón agbébọn ni ìṣòro kan gbòógì tí àwọn ènìyàn ẹkùn ìwọ̀ oòrùn àríwá ń kojú pẹ̀lú bí alékún ṣe ti bá àwọn ẹ̀ṣọ́ ààbò ní agbègbè náà. Ajọ iṣọkan agbaye, UN, ti bu ẹnu atẹ lu bi ikọ alakatakiti ẹsin, Boko Haram ṣe pa o kere tan, ọgbọn eeyan ni ipinlẹ Borno. Apẹja lawọn eeyan naa ti wọn pade iku ojiji ni ijọba ibilẹ Gamborun Ngala, nibi ti pupọ ninu awọn olugbe rẹ jẹ apẹja ati agbẹ. Ẹba ilu Mukdolo, nibi ti awọn ọmọ ẹgbẹ Boko haram pọ si ni ikọlu naa ti waye. Iroyin ni asiko ti awọn oloogbe naa n lọ wa ounjẹ oojọ wọn ni Boko Haram, ti wọn jẹ ti iha ISWAP ti kọlu wọn. Nnkan bii ọgbọn eeyan lawọn alakatakiti ẹsin ọhun da ibọn bo, awọn kan lara wọn ṣeṣe yanayana, nigba ti ko si ẹni to mọ ibi ti awọn mii bayii. Awọn ti iṣẹlẹ naa ṣoju wọn sọ pe ori alupupu lawọn ọmọ ẹgbẹ Boko Haram naa ti dana ibọn ya awọn eeyan ọhun. A gbọ pe eeyan mẹsan an lo moribọ, amọ pẹlu ọgbẹ ọta ibọn lara wọn. Iroyin ni awọn agbebọn naa ti ranṣe si awọn eeyan ọhun ṣaaju pe ki wọn yẹba fun agbegbe ibi ti iṣẹlẹ ọhun ti waye. Ẹnikan to yọju sibi eto sinku awọn oloogbe naa ṣalaye fun BBC pe inu iporuru ọkan lawọn olugbe ilu naa n gbe bayii. Ajọ iṣọkan agbaye, UN, ti wa bu ẹnu atẹ lu ikọlu awọn alaiṣẹ naa. UN ni o kere tan, 350,000 eeyan lo ti padanu wọn sọwọ Boko Haram, nigba ti aimoye miliọnu eeyan di alairilegbe. Ẹwẹ, gomina ipinlẹ Borno, Babagana Zulum ti yọju si mọlẹbi awọn eeyan naa lati ba wọn kẹdun. Aafin Shehu Dikwa, iyẹn Alhaji Ibrahim Ibn Ibrahim El-Kanemi, lo ti ba wọn eeyann naa pade. Zulum ba wọn kẹdun iku awọ mọlẹbi wọn, o si gbadura fun awọn oloogbe naa pẹlu. O ni “Lorukọ ijọba atawọn eeyan ipinlẹ Bornu, mo ti ranṣẹ ibanikẹdun si awọn mọlẹbi awọn to ku lasiko ti wọn n wa ounjẹ ojọ wọn.”
Iléeṣẹ́ ọlọ́pàá Bornu tú àgùtàn tó ji ẹja díndín jẹ sílẹ̀,I﻿leeṣẹ ọlọpaa Bornu ti tu agutan ati ewure ti wọn mu si atimole tẹlẹ silẹ bayii. S﻿aaju ni wọn ko eranko yii lataari pe won ji ẹja dindin onisowo Yusuf  Ibrahim ni Maiduguri to jẹ olu ilu ipinle Bornu. W﻿on ni pe wọn tu agutan naa sile leyin ti Yussuf sọ pe oun ti dariji i. T﻿o si sọ pe ki agọ ọlọpaa Bulabulin tu agutan naa sile fun olowo rẹ. S﻿aaju ni iroyin kan sọ pe ogbeni Hussain Monguno to je ọkan lara awọn ikọ olupolongo ẹgbẹ APc ti fun oniṣowo naa ni aadọta egbẹrun naira pe o kuu suuru fun ọdun marun un to ti n wo awọn agutan to n ji ẹja didndin rẹ jẹ niran. ﻿Bakan naa lo parọwa fun awọn to n sin ẹran ọsin lati maa bọ wọn daadaa ki wọn ma baa maa ba nkan awọn eeyan mi jẹ ni adugbo. Ileeṣẹ ọlọpaa nipinlẹ Borno ti fi àgùtàn kan ati ọmọ rẹ meji si ahamọ, fun ẹsun pe wọn jẹ ẹja dindin ti oniṣowo kan fẹ ẹ ta nilu Bulabulin. Iroyin sọ pe awọn ọlọpaa mu awọn agutan naa lẹyin ti oniṣowo ọhun, Yusuf Ibrahim, fi ẹjọ sun ni agọ ọlọpaa. Ọgbẹni Ibrahim n ta ẹja dindin ni opopona nla kan ni ilu naa ti ko fi bẹẹ jina si ilu Maiduguri. Iwe iroyin The Cable jabọ pe Ọgbẹni Ibrahim sọ fun awọn ọlọpaa pe fun ọpọlọpọ ọdun ni awọn agutan naa ti n pa oun lara, pẹlu bi wọn ṣe ma n gbe ẹja oun jẹ lori igbá. “Awọn agutan yii ma n duro si kọrọ lati ṣọ́ igba ti ma a gboju kuro lara ọja mi. Ni kete ti wọn ba si ti ri pe mi o wo ibẹ ni wọn o sare gbe ẹja. “O di igba ti oju mi ba to pada sibi ẹja tabi ti ẹni to n kọja lọ tabi duro nitosi ba le wọn ki wọn o to o kuro.” Ibrahim ṣalaye pe fun ọdun marun-un ni oun ti n fi ara da iwa ọdaran ti agutan naa n hu, amọ eyi to ṣe ni ọjọ Satide ko oun si gbese nla, ti oun ko le fi oju fò. O ni ọpọ igba ni oun ti bẹ ẹni to ni agutan naa pe ko so ẹran rẹ mọlẹ, ko si ma a fun ni ounjẹ, “amọ ko gbe igbesẹ kankan”. Ẹni to ni agutan naa, Luba Mohammed sọ fun awọn akọroyin pe iyalẹnu lo jẹ, nigba ti agutan oun deede bẹrẹ si ni fẹran ẹja dindin. Arabinrin Mohammed sọ pe lootọ ni Ibrahim ẹlẹja ti fi ẹjọ sun oun ni ọpọ igba, nipa bi agutan oun ṣe n ko o si gbese. “Mo ma n bẹbẹ ni gbogbo igba naa,  pẹlu ileri fun pe ma a wa nkan ṣe si – boya ki n pa a, so o mọlẹ, tabi ki n ta a .” Amọ agbẹnusọ ileeṣẹ ọlọpaa ipinlẹ Borno, Kamiludeen Sani ko tii sọ ohunkohun lori iṣẹlẹ naa.
Ọgbẹ́ ọkàn mú áwọn òbí akẹ́kọ̀ọ́ Chibok  torí bí wọn ṣe fẹ́ ajínigbé pẹ̀lú àtìlẹyìn ìjọba,Lẹ́yìn ọdún mẹ́wàá tí ikọ̀ agbéṣùmọ̀mí Boko Haram jí ọmọ Yama Bullum gbé ní ilé ẹ̀kọ́ rẹ̀ ní Chibok, ó ní òun tí ti pàdánù ọmọ náà lẹ́ẹ̀kan si. Ọmọ Yama Bullum, Jinkai Yama wà lára àwọn akẹ́kọ̀ọ́bìnrin 276 tí àwọn agbéṣùmọ̀mí Boko Haram jígbé ní ilé ẹ̀kọ́ girama kan ní ọjọ́ Kẹrìnlá, oṣù Kẹrin ọdún 2014 ní ìlú Chibok, ìpínlẹ̀ Borno. Mẹ́tàdínlọ́gọ́ta nínú àwọn akẹ́kọ̀ọ́ náà rí bi bọ́ lọ́wọ́ àwọn agbéṣùmọ̀mí ọ̀hún. Láàárín ọdún 2016 sí 2018, iléeṣẹ́ ológun Nàìjíríà rí àwọn akẹ́kọ̀ọ́ 108 gbà kalẹ̀ nínú wọn, tí àwọn 91 sì wà ní àhámọ́ àwọn ajínigbé láti ìgbà náà. Jinkai Yama jẹ́ ọ̀kan lára àwọn akẹ́kọ̀ọ́ Chibok ogun tí ìjọba ìpínlẹ̀ Borno gbà kalẹ̀ kúrò nínú igbó Sambisa láàárín ọdún méjì sẹ́yìn. Àmọ́ inú bàbá rẹ̀ kò dùn pé Jinkai pinnu pé òun fẹ́ wà pẹ̀lú ọ̀kan lára àwọn agbéṣùmọ̀mí tó ji gbé, tó sì ti ṣe ìgbéyàwó pẹ̀lú. Ní ìlú Maiduguri, olú ìlú ìpínlẹ̀ Borno ní ilé ìgbé tí gómìnà ìpínlẹ̀ náà, Babagana Umaru Zulum pèsè ni àwọn tọkọtaya náà ń gbé. “Inú mi kò dùn sí ìgbésẹ̀ ìjọba yìí. Àwọn ọmọbìnrin yìí jàjà móríbọ́ kúrò ní àháma àwọn ajínigbé, ìjọba sì tún fi wọ́n lọ́kọ. Ìyá rẹ̀ ń bínú gidi.” Bàbá Bullum sọ. Ó ní òun mọ̀ nípa ìgbéyàwó ọmọ òun nígbà tó pe òun nínú oṣù Kẹjọ, tó sì ní kí òun bá ọkọ òun tó jẹ́ agbéṣùmọ̀mí náà sọ̀rọ̀. Kó tó di ìgbà náà, Bullum ní òun rò pé ọmọ òun àtàwọn ọmọ rẹ̀ mẹ́ta wà pẹ̀lú àwọn ọmọbìnrin Chibok yòókù tí wọ́n jọ dóòlà ni. Gẹ́gẹ́ bí òbí àwọn akẹ́kọ̀ọ́ Chibok míì, Bullum ń kọminú lórí ohun tó fara jọ pé ìjọba Nàìjíríà ń fọwọ́ sí ìgbéyàwó láàárín àwọn akẹ́kọ̀ọ́ náà àtàwọn tó jí wọn gbé. Àwọn òbí akẹ́kọ̀ọ́ náà ní níṣe ló dàbí ẹni pé gómìnà Zulum lo àwọn ọmọ àwọn láti lè rí pé àláfíà jọba nínú ìlú nípa fífi wọ́n sílẹ̀ láti máa gbé pẹ̀lú àwọn tó jí wọn gbé gẹ́gẹ́ bí ìyàwó, tí ìjọba sì tún ń pèsè ilé fún wọn. Púpọ̀ nínú àwọn akẹ́kọ̀ọ́ tí wọ́n jí gbé náà ló jẹ́ ẹlẹ́sìn Krístẹnì. Ìròyìn nípa bí àwọn akẹ́kọ̀ọ́ yìí ṣì ṣe wà nínú ìgbéyàwó pẹ̀lú àwọn tó jí wọn gbé yìí tún ń pòruru ọkàn àwọn òbí tí wọ́n pa àwọn ọmọ wọn ní dandan láti darapọ̀ mọ́ ẹ̀sìn Islam. Alága ẹgbẹ́ àwọn òbí akẹ́kọ̀ọ́ Chibok, Yakubu Nkeki ní ọ̀pọ̀ èèyàn ní Chibok ló ń bèèrè pé kí ló dé táwọn akẹ́kọ̀ọ́ náà ṣì ń ṣe ẹ̀sìn Islam lẹ́yìn tí wọ́n ti gba ìtúsílẹ̀ lọ́wọ́ àwọn ajínigbé wọn. Gómìnà Zulum ní òun tó jẹ òun lógún ni pé àwọn ọmọbìnrin náà kò padà sínú igbó tí wọ́n ti gbà wọ́n sílẹ̀. Ó ní ọ̀pọ̀ àwọn akẹ́kọ̀ọ́ náà ló ní àwọn kò ní kúrò nínú igbó Sambisa àyàfi tí ìjọba bá gba àwọn láàyè láti kúrò pẹ̀lú àwọn ọkọ àwọn. Ọ̀kan lára àwọn obìnrin náà ni Aisha Graema tó sọ fún akọ̀ròyìn BBC pé òun kò bá ti má kúrò nínú igbó náà tó bá jẹ́ pé ọkọ òun, tó jẹ́ ọ̀kan lára àwọn agbéṣùmọ̀mí náà, kò ní tẹ̀lé òun. Lẹ́yìn ọdún méjì tí wọ́n jí wọn gbé ni Aisha Graema ṣe ìgbéyàwó pẹ̀lú ọkọ rẹ̀ náà. “Ọdún mẹ́jọ rèé lá ti ṣe ìgbéyàwó,” Aisha tó ti bí ọmọ mẹ́ta sọ. Aisha Graema ní òun ni òun kọ́kọ́ kúrò nínú igbo kí ó tó wá bá òun àti pé nítorí àwọn kò ní ẹbí àti ara nínú igbo tí àwọn wà ní àwọn ṣe pinnu láti jáde. Ó fi kun pé lẹ́yìn tí ọkọ òun ṣe àwọn ìdánilẹ́kọ̀ọ́ tó yẹ ni ìjọba tó gbà kí àwọn máa gbé papọ̀, tí wọ́n ń fún àwọn ní oúnjẹ àti ilé láti máa gbé. Ìbúgbe àwọn alálàájì tó wà ní Bulumkutu ni ààyè tí ìjọba Borno ń lò láti fi máa ṣe ìdánilẹ́kọ̀ọ́ fún àwọn ọmọ ikọ̀ Boko Haram tó bá ti pinnu láti juwọ́ lẹ̀ fún ìjọba. Lẹ́yìn tí wan bá ti ṣe ìdánilẹ́kọ̀ọ́ àti àwọn àtúnṣe fún wọn tán ni wọ́n máa ń darapọ̀ mọ́ àwọn ènìyàn àwùjọ ní ilé ìgbé tí ìjọba pèsè. Gómìnà Zulum ní èèyàn 160,000 ni wọ́n ti wà nínú ilé yìí. Kọmíṣánnà fọ̀rọ̀ àwọn obìnrin àti ìdàgbàsókè àwùjọ ní ìpínlẹ̀ Borno, Zuwaira Gambo ní àwọn obìnrin náà ló yarí pé àwọn fẹ́ fẹ́ àwọn ọkọ àwọn ní dandan, pé kìí ṣe ijọba ló kàn wọ́n nípá. Gambo ní nígbà tí òun bèèrè lọ́wọ́ wọn pé kí ló dé tí wọ́n fẹ́ wà pẹ̀lú àwọn tó ba àyé wọn jẹ́, wọ́n ní ohun tó wà nídìí rẹ̀ kò lè yé òun. Àwọn obìnrin ogún àtàwọn ọmọ wọn mọ́kànlélọ́gbọ̀n ni ìjọba kó kúrò nínú igbó lọ sí ilé tí wọ́n kọ́ fún wọn ní Maiduguri pẹ̀lú àwọn ọkọ wọn méje. Ìjọba ń ṣe ìdánilẹ́kọ̀ọ́ fún wọn lórí ẹ̀kọ́ṣẹ́ ọwọ́ bíi aṣọ rírán àti ìmọ̀ ẹ̀rọ Kọ̀mpútà. Gómìnà Zulum ní òun gbàgbọ́ pé ṣíṣe àwọn nǹkan yìí fáwọn ọmọbìnrin náà yóò mú káwọn mìíràn tó wà nínú igbó náà tún jáde síta. Nkeki ní òun kò mọ ohun tí òun yóò só lórí nǹkan tí òbí àwọn akẹ́kọ̀ọ́ náà ń fẹ́ àti ìfẹ́ àwọn ọmọbìnrin náà. Ó ní àwọn ọmọbìnrin ọ̀hún sọ f;un òun pé àwọn kò lè gbé láìsí pẹ̀lú àwọn ọkọ àwọn, àmọ́ òun ń fẹ́ kí wọ́n kúrò nínú igbo Sambisa tí wọ́n wà. Aisha Muhammed-Oyebode tó jẹ́ ọ̀kan lára àwọn tó já fùn ìtúsílẹ̀ àwọn akẹ́kọ̀ọ́ náà nígbà tí wọ́n jí wọn gbé ní ìjọba kò ṣètò tó yẹ kalẹ̀ fáwọn ọmọbìnrin ọ̀hún ló fa gbogbo ohun tí àwọn ọmọbìnrin náà ń sọ. Jinkai Yama kò fẹ́ ní ohunkóhun ṣe pẹ̀lú àwọn ẹbí rẹ̀ mọ́, gbogbo ìgbà tí wọ́n bá pè é ló jẹ́ pé ọkọ rẹ̀ ló máa ń gbé ìpè náà. Ó sọ fún akọ̀ròyìn BBC pé òun kò ní bá a sọ̀rọ̀ àti pé ìbáṣepọ̀ àárín òun ài àwọn ẹbí òun kò kan ẹnikẹ́ni. Bákan náà ló ní ìjínigbé òun ló mú òun mọ̀ nípa ẹ̀sìn tí òun ń ṣe báyìí. Inú bàbá rẹ̀ k]o dùn pé ọmọ àwọn kò fẹ́ ní ohunkóhun ṣe pẹ̀lú àwọn mọ́.
"Maiduguri IGP son wedding: Èrò àwọn ọmọ Nàìjíríà ṣọ̀tọ̀ọ̀tọ̀ bí wọ́n ṣe rí Abba Kyari, Obi Cubana níbi ìgbéyàwò ọmọ ọ̀gá ọlọ́pàá Alkali Baba,Bi o ṣe n ṣepo, ko ṣọra. Ohun to kọ iwaju si ẹnikan, ẹyin lo kọ si elomii ni ọrọ awọn ero to wa sibi ayẹyẹ igbeyawo ọmọ ọga agba awọn agbofinro ni Naijiria to waye ni ana, ọjọ Satide, ọjọ Kọkandinlọgbọn, oṣu Kinni, ọdun 2022 ni Maiduguri ni ipinlẹ Bornu. Ana ode yii ni Maina Alkali to jẹ ọmọkunrin Baba Alkali to jẹ ọga agba pata fun gbogbo awọn ọlọpaa ni Naijiria ṣe igbeyawo pẹlu ololufẹ rẹ ni Maiduguri. Aafin Shehu ti borno, Abubakar El-Kanemi ni Maiduguri ni eto igbeyawo naa ti waye ni olu ilu Bornu  ni ariwa Naijiria. Awon wo lo wa sibi igbeyawo naa? Ọpọlopọ gbajumọ lo peju sibi eto igbeyawo naa ni ipinle Bornu. Die lara wọn ni Abba Kyari to jẹ olori ikọ ọtẹlẹmuyẹ idahun pajawiri ti ẹnu n kun lati ọdun to kọja pe o gba abẹtẹlẹ to pọ to si di wahalaKí ni yóò ṣẹlẹ̀ sí gbajúmò ọlọ́pàá, Abba Kyari tí wọ́n kó pọ̀ mọ́ ""rógà"" pẹ̀lú Hushpuppi? Awọn mii to tun wa nibi igbeyawo naa ni: Obinna Iyiegbu ti ọpọ mọ si Obi Cubana to di gbajugbaja sii lẹyin to sinku iya rẹ pẹlu ọpọlọpọ maalu to n jẹ ki araye kigbe kiri Wo ǹkan mẹ́ẹ̀dògún tó yẹ kí o mọ̀ nípa olówó ayé Obi Cubana Gomina ipinlẹ Borno, Babagana Zulum naa wa lara awọn to peju peṣẹ sibẹ. Gomina ipinlẹ Yobe ati Jigawa, Mai Mala Buni ati Badaru Abubakar naa ba wọn peju yọ ayọ igbeyawo ọmọ Baba Alkali naa. Kini o bi ẹjọ lori ayelujara lori igbeyawo ọmọ ọga ọlọpaa naa? Ni kete ti awọn ọmọ Naijiria ti n ri aworan pe abba Kyari to n koju ẹsun riba gbigba naa wa nibé ni awọn ọmọ Naijiria ti n sọrọ lori ayelujara. Ko pẹ si asiko igbeyawo yii naa ni Abba Kyari si ko fọto to pọ soju opo facebook rẹ ni eyi ti awọn eeyan si bẹrẹ si ni sọ di koko ijiroro lori ayelujara. Bi awọn kan ṣe n ni ko buru ni awọn míì ní ko yẹ ko ri bẹẹ. Awon mii to tun wa nibi igbeyawo Alkali naa ni Aarẹ awon Asofin ni Abuja, Ahmad Lawan, Minista fun iriina oju ofurufu, iyẹn Hadi Sirika, Aliko Dangote to jẹ olowo oniṣowo ilẹ Adulawo ati Aminu Ahmed, oludari ileeṣẹ Tiamin. Awọn orukọ wo ni wọn n sọ nipa wọn? Ni kete ti Abba Kyari ati awọn mii ti ṣafihan awọn aworan ti wọn ya nibi eto igbeyawo ọmọ Alkali Baba naa ni awọn eeyan ti n sọrọ lori ayelujara ti orukọ awọn mii si ti n jade. Orukọ bii Igbalode Ramoni ti ọpọ mọ si Hushpuppi ti o fẹsun kan Abba Kyari naa ti n jade pẹlu. Hushpuppi lo n jẹ ẹjọ lọwọ ni orilẹ-ede America lẹyin ti United States of America's Federal Bureau of Investigation fẹsun kan an. Bakan naa ni orukọ Obi Cubana naa tun n jade pelu irufẹ eto isinku alarinrin to ṣe fun iya rẹ seyin."
"Maiduguri IDP camp Atrocities: Ọmọ ọdún 14 gún ara rẹ̀ pa lẹ́yìn tí okùnrin ẹni ọdún 35 fi ipá balòpọ̀,Ileeṣẹ ọlọpaa ni ipinlẹ Bornu ti kede pe awọn ti n ṣe iwadii oṣiṣẹ iranwọ kan ti wọn fẹsun kan pe o ba ọmọ ọdun mẹrinla lopọ ni ibudo awọn aṣatipo ti Boko Haram le kuro nile wọn. Wọn ni afurasi naa, Huzaif Adam, ẹni ọdun marundinlogoji, to jẹ oṣiṣẹ ileeṣẹ kan ti kii ṣe ti ijọba, wu iwa ọdanran naa lọjọ Iṣẹgun ni ilegbe 303 Housing Estate to wa niluu Maiduguri. Iroyin  ni ṣe ni afurasi naa tan ọmọ ọhun lasiko ti oun atawọn ọrẹ kan n wa iṣẹ kekeke lagbegbe fasiti ilu Maiduguri. Wọn ni Adam tan ọmọ ọhun pe ko wa ba oun ṣiṣẹ ninu ile oun, amọ niṣe lo ki ọmọ naa mọlẹ to si ṣi laṣọ wo. Ọkan lara awọn ọrẹ ọmọ naa ni ""Ni kete to wọ inu ile rẹ ni okunrin naa tan ina, amọ lẹyin iṣẹju diẹ ni a bẹrẹ si n gbọ igbe ẹkun rẹ."" ""A ko ara wa lọ siwaju ile naa, a si bẹrẹ si  n kan ilẹkun ṣugbọn okunrin naa kọ lati ṣi ilẹkun ọhun… lẹyinorẹyin, o ṣi ilẹkun naa,  si sọ fun wa pe ọrẹ wa n ba oun ṣiṣẹ lọwọ."" ""Lẹyin naa ni a ri ọrẹ wa to n wa ẹkun mu, to si n ṣẹ epe fun okunrin  naa. ""Ọrẹ wa ni o pe  oun ki oun ku ju ki oun mu idiju ba idile ounlo."" Lẹyin iṣẹlẹ ọhun ni ọmọdebinrin naa gun ara rẹ lọbe, to si gba ibẹ jade laye. Ileeṣẹ ọlọpaa agbegbe Gwange ti fi afurasi naa si atimọle bayii lẹyin ti ọrọ naa to wọn leti. Alukoro ileeṣẹ ọlọpaa ipinlẹ Bornu, Sani Kamilu Muhammad, lo fidi iroyin naa mulẹ fun awọn akọroyin. O ni awọn ti bẹrẹ iwadii lati mọ bi ọrọ naa ṣe jẹ, ati pe afurasi ọhun yoo foju bale ẹjọ laipẹ Ọdọ awọn obi rẹ ni ọmọ ti ọrọ naa kan n gbe lagbegbe Kaleri niluu Maiduguri ṣaaju iṣẹlẹ laabi ọhun."
"Fayemi declares for presidency: Kayode Fayemi sọ pé ètò ààbò ni yóò jẹ́ kókó nínú ìjọba òun,Gomina ipinlẹ Ekiti, to tun jẹ ẹni to fẹẹ dije fun ipo aarẹ labẹ ẹgbẹ́ oselu All Progressives Congress, APC, Kayode Fayemi, ti sọ pe oun yoo mọ lé awọn ipilẹ isẹ ti Aarẹ Buhari fi lelẹ. Fayemi sọ ọrọ yii lasiko to lọ si ipinlẹ Borno ati Yobe, lati beere fun atilẹyin awọn asoju ẹgbẹ́ APC, saaju idibo abẹnu. Ninu ọrọ rẹ, o ni ""ori aṣeyọri Aarẹ Muhammadu Buhari, la o mọ lé, a o si tete mojuto àwọn ibi to kù diẹ kaato si. Fayemi sọ pe eto aabo ni yoo jẹ koko ninu iṣejọba oun, gẹgẹ bi ẹni to jẹ onimọ nipa eto aabo. "" Mo ni iwe ẹri imọ ijinlẹ ọmọwe ninu ẹ̀kọ́ nipa ogun jija, mo si sisẹ gẹgẹ bi akọṣẹmọṣẹ ninu iṣejọba Aarẹ Obasanjo."" Bakan naa lo sọ pe ipa kekere kọ ni oun ko lati da alaafia pada lasiko ogun to waye ni Sierra Leone, Liberia, Rwanda, ati Sri Lanka. O ni"" a ti ni ilana ti ao lo lati mu alaafia wa fun àwọn eeyan wa, ka le ṣe iṣẹ́ agbẹ pẹlu ifọkanbalẹ, lọ sile ẹ̀kọ́ ni ifọkanbalẹ, ka si tun ma a gbe ninu alaafia."" Fayemi sọ pe ko si nkan to burú ki òun ṣe awọn nkan ti oun ṣe nilẹ okeere, fun orile-ede to fun oun ni ohun gbogbo. Nigba to n fun Fayemi ni esi, alaga ẹgbẹ́ APC nipinlẹ Borno, Ali Bukar Dalori, sọ pe Fayemi ni awọn yan laayo nipinlẹ naa. Nitori àwọn amuyẹ rẹ, ati nitori oore to ṣe fun awọn alaga ẹgbẹ́ naa ni gbogbo ipinlẹ labẹ isakoso oun. Bukar Dalori sọ pe adari to nifẹ awọn eeyan rẹ lo le ṣe bẹẹ. Bákan naa ni ọrọ ri nipinlẹ Yobe. Igbakeji gomina to soju gomina Mai Mala Buni, sọ pe ti Fayemi ni àwọn n ṣe. Fayemi jẹjẹ fun awọn aṣojú Yobe ti yoo dibo abẹnu pe ọna abayọ kiakia ni oun yoo wa si igbesunmọmi ati awọn rògbòdìyàn mii to n waye ni Naijiria. Ọjọ kẹrin, oṣu Karun-un, ọdun 2022, ni Gomina Kayode Fayemi kede ni gbangba pe oun naa yoo dupo aarẹ lati inu ẹgbẹ́ oselu APC lọdun 2023. Saa kejì lo n lo lọwọ gẹgẹ bi gomina ipinlẹ Ekiti."
Ṣ﻿é lóòtọ́ ni àwọn jàndùkú kọlu Atiku àti ikọ̀ ìpolongo rẹ̀ ní Borno?,Iroyin to n lọ ni pe awọn ọdọ kan kọlu awọn ọkọ oludije sipo aarẹ lati inu ẹgbẹ oṣelu PDP, Atiku Abubakar nipinlẹ Borno. Ikọlu naa waye lasiko ti awọn ọkọ̀ naa n lọ si gbagede Ramat Square nilu Maiduguri, lati ba awọn alatilyin rẹ sọrọ. Niṣe ni wọn ba awọn ọkọ naa jẹ, ti wọn si fọ gilaasi awọn kan. Iroyin sọ pe o to aadọrin eeyan to farapa nibi ikọlu ọhun. Ninu fidio kan to n lọ kaakiri lori ayelujara, ọpọlọpọ awọn ọkọ ipolongo Atiku ni wọn ba jẹ. Ẹgbẹ oṣelu PDP ti bu ẹnu atẹ lu ikọlu naa. Ẹgbẹ naa sọ pe awọn janduku ẹgbẹ oṣelu APC to n ṣe ijọba lọwọ nipinlẹ Borno lo wa lẹyin ikọlu naa. Ṣugbọn ijọba ipinlẹ naa sọ pe irọ ni. Agbẹnusọ wọn, Isa Gusau sọ pe o ṣeeṣe ko jẹ PDP funra wọn lo pete ikọlu naa. Eyi kii ṣe igba akọkọ ti iroyin jade pe awọn janduku kọlu ikọ ipolongo oloṣelu ni Naijiria. Ọpọ igba si ni dukia ati ẹmi awọn eeyan ma n ṣofo sinu awọn ikọlu bẹẹ. Ileeṣẹ ọlọpaa nipinlẹ Borno ti sọ pe ayederu ni iroyin to ni awọn janduku kọlu awọn ọkọ ipolongo oludije ẹgbẹ PDP. Agbẹnusọ ọlọpaa nipinlẹ naa, ASP Kamilu Shatambaya sọ fun awọn akọroyin pe gbọyi-sọyi iroyin lasan ni pe wọn kọlu ikọ ipolongo Atiku. “Awọn oṣiṣẹ alaabo wa pẹlu Atiku Abubakar nigba to lọ si aafin Shehu ilu Borno, ati nigba to lọ si gbagede Ramat. “Koda, kọmisanna ọlọpaa wa nibi eto naa lati ri i daju pe o lọ lai si wahala kankan.” ASP Shatambaya sọ pe awọn tun lọ kaakiri awọn ileewosan lati wo boya eeyan mẹrinlelaadọrin ti wọn lo farapa wa nibẹ, amọ awọn ko ri ẹnikẹni. Ṣugbọn o, o ni awọn mu ọkunrin kan, Danladi Abbas nitori pe o n gbiyanju lati sọ òkúta lu awọn ọkọ to ba Atiku rin loju ọna wọn si papakọ ọkọ ofurufu ilu Maiduguri.
"Abubakar Shekau: Ìyá olórí Boko Haram banújẹ́ lórí bí ọmọ rẹ̀ ṣé ṣeọ̀pọ̀ èèyàn níbi,Yoruba bọ wọn ni ko sí bi a o ṣe peri aja, ti a ko ni pe ori ikoko ta fi se e. Eyi lo difa fun Falmata Abubakar to jẹ iya olori ẹgbẹ agbesunmọmi Boko Haram, Abubakar Shekau  to figbe ta fun araye. O ni ibanujẹ ọkan lo jẹ foun pe ọmọ ti oun bi lo n fa irora fun ẹgbẹlẹgbẹ awọn eeyan ti ko mọwọ ti mẹsẹ. Eyi ni igba akọkọ ti iya Shekau yoo sọrọ lati igba ti iroyin kan gbe jade pe o ti ku. Falmatu sọrọ yii ninu ifọrọwerọ kan lori ileeṣẹ amohunmaworan Trust TV nibi to ti sọ pe oun ko le sọ ni pato bo ya Shekau bimọ ko to faye silẹ lọ. ""Ohun kan ti o pa awa mejeeji pọ ni pe emi ni mo bi i lọmọ, o tan! Mi o le sọ nipa iku rẹ gan an nitori ọdun mejidinlogun ni mo ri soju gbẹyin. Ọrọ Shekau maa n fun mi ni ọgbẹ ọkàn, Ọlọrun nikan lo maa ṣe idajọ to tọ fún un pẹlu gbogbo nkan to ti ṣe. Shekau kuku dagba labẹ mi gẹgẹ bí ọmọ ṣe maa n dagba labẹ obi. Àmọ́, nigba to lọ si ilu Maiduguri, tíì ṣe olu ilu ipinlẹ Borno, lati lọ kẹkọọ nipa ẹsin islam lo ya iyakuya. Níbẹ lo ti pade Muhammad Yusuf to jẹ oludasilẹ ẹgbẹ Boko Haram,"" Iya Shekau lo sọ bẹẹ. Ẹgbẹ agbesunmọmi mii, ISWAP lo kede iku Shekau ninu fọnran kan to fi lede lọjọ karun ùn oṣu mẹfa ọdun 2021 yii. Iroyin sọ pe Shekau fi ado oloro pa ara rẹ lẹyin tawọn ọmọ ẹgbẹ ISWAP lọ ka mọ Ibudo rẹ. Ọdun 2009 ni Shekau di olori Boko Haram lẹyin ti Yusuf ku si atimọle awọn ọlopaa tan. Bi awada bi ere ni Shekau bẹrẹ si ni dari ẹgbẹ naa lọjọ naa lọhu,n ki o to wa tan kalẹ dé ibi gbogbo ila oorun ariwa orilẹ ede Naijiria bayii. Labẹ aṣẹ Shekau, Boko Haram ti ran ọpọ eeyan lọ sí ọrun ọsan gangan, wọn n ju ado oloro kaakiri ilu. Wọn n ji awọn eeyan gbe, wọn si n tun ṣe ikọlu si ọgba ẹwọn níbi tí wọn ti n tu awọn ẹlẹwọn silẹ. Lẹyin ti Shekau di ilúmọọka tan laarin ninu ẹgbẹ agbesunmọmi Boko Haram, awọn eeyan ilu rẹ maa n tiju lati b'awọn eeyan to wa lati awọn ilu mii nipinlẹ Bornu ṣe ajọṣepọ. Wọn ni oju ọdaran l'awọn eeyan maa n fi wo awọn lawujọ. Yusuf Harun to jẹ ọmọ ilu Shekau ṣalaye fún BBC pe ni gbogbo igba loju maa n gba oun ti nitori ọrọ Abubakar Shekau. Harun ni itiju nla lo jẹ pe ""ọmọ ilu Shekau ni mi tori iwa buruku ti Shekau n wu. Ọpọ ọmọ ilu wa ni kii le sọ pe ọmọ ilu Shekau ni awọn nitori oju tawọn eeyan maa fi n wo wọn lawujọ."" Isa Sani to jẹ olugbe ipinlẹ Bornu ni ọpọ ọmọ ilu Shekau lo maa n sọ pe ilu miran ni awọn ti wọn wa tori itiju. O ni Shekau ti fun ilu rẹ ni orukọ buruku eleyii ti o si le ma yipada láéláé."
Hunters kill lion in Borno: Àwọn ọdẹ pa kìnìún kó má báà ṣe àwọn ará ìlú léṣe.,Adarí ẹka Igbó-ọba àti ẹranko igbó tó tun ń rí sí ètò àyíká ní ìpínlẹ̀ Borno, Peter Ayuba ti fi ìdí rẹ̀ múlẹ̀ pé àwọn ọlọ́dẹ pa kìnìún kan ní ìjọba ìbílẹ̀ Konduga ní ìpínlẹ náà. Ayuba tó bá àwọn akọ̀ròyìn sọ̀rọ̀ ní ìlú Maiduguri ní lálẹ́ ọjọ́ Ìṣẹ́gun ni àwọn ọdẹ náà pa Kìnìún náà. Ó ní ó ṣeéṣe kó jẹ́ pé ní ọgbà àwọn ẹranko igbó nilẹ̀ Cameroon, ni kìnìún náà ti ṣìnà wọ ìlú náà. Bákan náà ló ní àwọn erin ti ya wọ àwọn ìlú kan ní ìjọba ìbílẹ̀ Kala-Balge láìpẹ́ yìí àti pé àwọn ìkokò pa ọkùnrin kan nínú igbó kan nínú ní ìjọba ìbílẹ̀ Kaga. Ayuba ṣàlàyé pé nítorí tí ọ̀pọ̀ ìlú ti di aharo, àwọn ẹranko ti ń ya wọ ìlú. Ó ní ọ̀pọ̀lọpọ̀ àwọn ààrin gbùngbùn ìlú ni kò sí èèyàn nínú rẹ̀ mọ̀ látàrí ogun Boko Haram tó jẹ́ àwọn èèyàn ṣẹ̀ṣẹ̀ ń padà síbẹ̀ nígbà tí àláfíà ti ń jọba báyìí. Ó wá rọ àwọn ará ìlú náà láti wà ní ojú lalákàn fi ń ṣọ́rí nítorí àwọn ẹranko igbó mìíràn ṣì le wà ní agbègbè náà. Kìnìún náà lé àwọn ará ìlú kí àwọn ọdẹ tó pa á Nígbà tó ń sọ̀rọ̀, agbẹnusọ ìjọba ìbíll náà, Asheikh Chabbol ní kìnìún náà lé àwọn àgbẹ̀ kan ní ìlú Malari kí wọ́n tó pe àwọn ọlọ́dẹ láti báwọn pá. Chabbol ní àwọn ọdẹ méjì ló farapa nígbà tí wọ́n wọ ìjàkadì pẹ̀lú kìnìún kó tó di pé wọ́n ri pa. Ó ní àwọn ọdẹ tó farapa ọ̀hún ti wà ní ilé ìwòsàn níbi tí wọ́n ti ń gba ìtọ́jú lọ́wọ́ tí àwọn sì ti gbé òkú kìnìún náà fún ilé iṣk tó ń rí sí ọ̀rọ̀ àyíká.
"Aisha Yerima: Ọdún márùn-ún ni mo fi fẹ́ ọkọ Boko Haram ní Sambisa, ohun tójú mi rí rèé,Obinrin kan, Aisha Yerima ti salaye fun akọroyin BBC nipa ibagbepọ rẹ pẹlu ikọ Boko Haram lati ọdun 2017 ati bo se sa kuro nibẹ. Se ni ọpọ Mọlẹbi Aisha Yerima la ẹnu silẹ, ti wọn ko si le pa de nigba ti obinrin naa finnu findọ pada ahamọ Boko Haram lọdun 2017 lẹyin ti awọn ologun tu silẹ nibẹ Amọ lẹyin ọdun mẹrin, obinrin ẹni ọgbọn ọdun naa sa kuro ni ahamọ Boko Haram, to si pada sọdọ awọn ẹbi rẹ ni Maiduguri. Ẹni ọdun mọkanlelogun ni Aisha wa, tawọn ikọ Boko Haram fi ji gbe, ti wọn si fi lọkọ fun ọkan lara awọn adari wọn. Ọkọ rẹ ọmọ ikọ Boko Haram yii lo wa fi ifẹ wọnu ọkan Aisha lati ipasẹ oniruuru ẹbun ati ọrọ ifẹ. Ọkunrin naa si lo ti lọ jagun pẹlu awọn akẹẹgbẹ rẹ nigba tawọn ologun kọlu ibuba Boko Haram nigbo Sambisa, ti wọn si tu Aisha atawọn iyawo miran silẹ. Ileesẹ ologun seto igbasagbo ọlọdun kan fun wọn amọ Aisha ko lo ju osu mẹrin lọ nibẹ to fi pinnu pe igbe aye oun pẹlu ikọ Boko Haram dara ju ibi toun wa lọ. ""O nira fun mi lati sisẹ oojọ, nnkan le fun mi awọn obi mi si ni mo gbe ara le."" Bakan naa lo nira fun Aisha lati bọ ọmọ ọdun meji to gbe lọwọ eyi to bi fun ọkọ rẹ Boko Haram. ""Mo pe ọkọ mi lori  foonu, inu rẹ si dun lati gburo mi. O wa sọ fun mi igba to tun n bọ ni Maiduguri lati wa ra epo bẹntirolu ati gaasi, ti mo si gba lati lọ ba nibẹ. Lọjọ tawọn mejeeji pade ara wọn, Aisha kuro lọdọ awọn obi rẹ pẹlu ọmọ rẹ lai sọ fun ẹnikẹni, to si mu ẹru diẹ lọwọ. Aisha pade ọkọ rẹ nibi ti wọn fi adehun si, to si fun ni owo lati ra awọn asọ tuntun. Aago meje abọ alẹ ni awọn mejeeji pade pada lọjọ naa nibi ti ọkọ rẹ atawọn ọmọ ikọ Boko Haram mii to to ogun niye ti pade rẹ pẹlu ọkọ bọọsi kan. Gbogbo wọn si ni Aisha ni wọn dihamọra dẹnu pẹlu ibọn. ""Nigba ta de agọ wa, se ni ariwo ayọ gbalẹ kan, ti inu gbogbo wọn si dun lati ri mi pada, ti wọn si n yinbọn soke lati fi dawọ iduunu."" Aisha bẹrẹ igbe aye rẹ pada bii aya ọga Boko Haram, ko si pẹ lo tun ni oyun ọmọ keji amọ oyun naa wa ni osu meji ni ọkọ rẹ jade laye lasiko ijagudu kan pẹlu awọn ologun. O tun se ni laanu pe Aisha bi oyun inu rẹ lẹyin osu meje ti ọkọ rẹ ku amọ ọmọ naa ku ni ọjọ ikunlẹ. Awọn ikọ Boko Haram yii ni Aisha lẹtọ lati pin ninu ogun ti ọkọ rẹ fi silẹ, ti wọn si duro ki o bimọ, ki wọn to pin ogun naa. Wọn fẹ mọ boya ọkunrin abi obinrin ni yoo fi oyun inu rẹ bi nitori ilọpo meji ni ogun ti ọkunrin yoo jẹ si ti obinrin. Ọmọkunrin ni Aisha bi lootọ amọ oku ọmọ lo bi, eyi to ba lọkan jẹ pupọ. Lẹyin ti wọn pin ogun ọkọ rẹ fun tan ni Aisha di olowo rẹpẹtẹ, ti ọpọ awọn ọmọ ikọ Boko Haram si n bi leere pe se oun nikan ni yoo maa da owo ọkọ rẹ na. Wọn fi tipa tipa fa fun ọkọ keji bi o tilẹ tako igbesẹ naa, ti ọkọ rẹ keji naa si jẹ olokoowo to ni owo lọwọ tori o maa n wa ta ọja fun ikọ Boko Haram ni. Ko pẹ ni Aisha tun loyun fun ọkọ tuntun, ti ẹru si n ba pe oun tun le padanu ọmọ naa sinu igbop Sambisa. O wa bẹ ọkọ rẹ pe ko jẹ ki oun maa lọ gbe ni Maiduguri amọ onitọun ko gba fun. Sugbọn ipinnu lati kuro nigbo Sambisa n le koko si ni ọkan Aisha nitori bi awọn ologun se n dana bo ibuba Boko Haram ninu igbo naa lojoojumọ. Ni aago mẹta oru ninu osu kẹjọ, Aisha mu ọmọ rẹ atawọn iyawo meji miran to fẹ gbe igbe aye ọtọ, wọn si kuro ninu igbo naa. Amọ ikọ Boko Haram ri wọn mu, ti wọn si da wọn pada si agọ wọn. Bakan naa ni ọkọ Aisha gba ọmọ rẹ lọwọ rẹ, to si mu lọ si ibi ti ko mọ, ko maa ba gbiyanju lati sa kuro ni igbo Sambisa mọ, Bi wọn se n wọ ọmọ naa lọ, Aisha ni nse lo n sunkun pe ki oun mase fi oun silẹ amọ Aisha tun sa lẹẹkeji kuro ninu igbo Sambisa lai mu ọmọ rẹ lọwọ. Aisha fun eeyan kan ni gbogbo owo to wa lọwọ rẹ lati mu oun at awọn eeyan rẹ jade ninu igbo, to si pada sile awọn obi rẹ. In awọn aladugbo ati ẹbi rẹ dun lati ri, ti wọn si da owo jọ fun lati maa gbe igbe aye ọtun. Ko gburo ọkọ rẹ mọ amọ o gbọ pe igun ọlọtẹ Boko Haram miran ti mu, ti ko si le sọ ohun to n sẹlẹ si. Aisha wa gbadura pe ki Ọlọrun ba oun sọ ọmọ oun pada wa sile amọ oun ko ni lọ si ibudo Boko Haram mọ laelae."
Iṣẹ́ olùkọ́ ló wù mí kí ọmọ mi tó kọ́ afárá tí ìjọba fún ni ẹ̀bùn ₦5million ṣe àmọ́...,Ní àìpẹ́ yìí gómìnà ìpínlẹ̀ Borno, Ọ̀jọ̀gbọ́n Babagana Zulum ṣe àgbékalẹ̀ owó mílíọ̀nù márùn-ún náírà fún ẹbí Musa ní ìpínlẹ̀ náà fún ètò ẹ̀kọ́ Sani Musa. Èyí kò ṣẹ̀yìn bí fídíò àwòrán afárá tí ọmọ ọdún mẹ́tàlá náà fi amọ̀ kọ́ irú afárá tí gómìnà náà kọ́ sí ìpínlẹ̀ ọ̀hún gba orí ayélujára kan. Gómìnà ní ìdí tí òun fi fún ẹbí ọmọ náà ní owó náà ni pé ọmọ náà ti fi hàn wí pé òun ní ẹ̀bùn àti pé iṣẹ́ ìjọba ni láti ran ọmọ náà lọ́wọ́ kó le fi dé èbúté ògo ní ayé rẹ̀. Abẹ́ṣinkáwọ́ gómìnà Zulum, El-Lawal Mustapha ní nígbà tí fọ́nrán ọmọ náà gba orí ayélujára ni gómìnà ri tó sì ní kí òun wá ọmọ náà kàn. Mustapha ní ìyá ọmọ náà sọ fún òun wí pé kò sí nílé nígbà tí òun débẹ̀ nítorí ọ̀pọ̀lọpọ̀ ènìyàn ló ti ń wa wá. Bákan náà ló rọ àwọn ọ̀dọ́ láti wo àwòkọ́ṣe Sani Musa kí wọ́n máa kó ìwúrí bá ilẹ̀ Adúláwọ̀ pẹ̀lú ẹ̀bùn tí Ọlọ́run fún wọn. Sani Musa jẹ́ ọmọ ọmọ ọdún mẹ́tàlá tó wà ní ipò kẹrin nínú ọmọ mẹ́wàá tí àwọn òbí rẹ̀ bí. Mallama Hafsa Musa, tó jẹ́ ìyá Sani nígbà tó ń bá BBC sọ̀rọ̀ ní láti ìgbà tí Sani Musa ti wà ní kékeré ló ti máa ń fi iyẹ̀pẹ̀ àti amọ̀ mọ nǹkan. Hafsa ṣàlàyé wí pé iṣẹ́ olùkọ́ ló wu òun kí ọmọ òun ṣe tó bá dàgbà nígbà tí òun bí sáyé àmọ́ ó jọ wí pé ọmọ náà ní ẹ̀bùn nínú nǹkan mìíràn ju ohun tí ò ń gbèrò lọ. Ó ní ọ̀pọ̀lọpọ̀ ìgbà ni ó máa ń ṣe àárẹ̀ tàbí ní kàtá nítorí ó fẹ́ràn láti máa ṣeré ní etí irà àti iyẹ̀pẹ̀. “Láti ìgbà náà ni mo ti máa ń rò ó wí pé ó dàbí wí pé Sani máa ṣe dada lẹ́ka ìmọ̀ ẹ̀rọ ju iṣẹ́ olùkọ́ tí mo fẹ́ kó ṣe tẹ́lẹ̀ lọ.” Hafsa ní nígbà tí Sani kọ́kọ́ mọ afárá náà òun ní kó fi ọwọ́ ara rẹ̀ wó afárá náà nítorí bí àwọn ènìyàn ṣe wá pejọ́ sí ilé àwọn láti wò ó. “Ṣùgbọ́n ó tún kọ nígbà tí gómìnà ran ènìyàn wá sí ilé wa”. “Inú mi dùn wí pé gómìnà ṣe ìwúrí fún ọmọ mi, ohun tí mi ò ní gbàgbé ní ilé ayé mi láéláé ni” Bákan náà ló rọ àwọn láti máa fi àwọn ọmọ wọn sílẹ̀ láti gbé ẹ̀bùn tí Ọlọ́run bá fún wọn jáde láìsí ìdíwọ́ kankan. Ó fi kun láti ìgbà tí òun ti mọ̀ wí pé ọmọ náà fẹ́ràn láti máa ya nǹkan, gbogbo nǹkan tó bá le wùlò fun ni òun máa ń rà fun tí òun bá ti jáde. Nígbà tó ń sọ̀rọ̀ Sani tó wà ní ẹ̀kọ́ kẹrin, ẹ̀kọ́ alákọ̀ọ́bẹ̀rẹ̀ ní ó wu òun láti kẹ́kọ̀ọ́ nípa ìmọ̀ ní ìgbésì ayé òun. Ó ní ọ̀pọ̀lọpọ̀ àwọn akẹgbẹ́ òun ló máa ń wù láti bá òun ya àwòrán nítorí òun ti di ìlú mọ̀ọ́ká. Ó fi kun pé inú òun dùn sí afárá tí òun mọ náà tí òun sì ń gbèrò láti ṣe jù bẹ́ẹ̀ lọ lọ́jọ́ iwájú.
‘Ọmọ 263 ni àwọn ìyàwó Boko Haram tó ronúpìwà bí láàrín oṣù mẹ́rin’,Ijọba ipinlẹ Borno ti kede pe awọn iyawo ikọ Boko Haram to ronupiwada ti bi iye ọmọ to le ni igba ati ọgọta laarin oṣu mẹrin. Ijọba sọ eyi lasiko ti wọn n ba awọn oniroyin sọrọ ni Maiduguri. Awọn ọmọ ti wọn bi naa wa ni ileewosan to wa ninu agbegbe ogunlende Hajj, ni ilu Maiduguri. Ijọba ni agbegbe yii ni wọn n lo gẹgẹ bi ile igbe fun awọn ikọ Boko Haram to ba ronupiwada. Gẹgẹ bi ọrọ ti ijọba sọ, o kere tan ẹgbẹrun mẹrindinlogun ni awọn ikọ Boko Haram to ronupiwada to wa ni ikawọ wọn. Lasiko ti wọn n fi alakalẹ naa han fun awọn oniroyin, dokita Mohammed Saleh ni awọn ọmọ mẹrinlelaadọrun ni  wọn bi ni Oṣu Kẹjọ, Oṣu Keje, ti wọn si bi ọgọta ni Oṣu Kẹta ati mọkanla ni osu kẹwaa. Dokita Mohammed ni ko si ọjọ kan ti awọn eniyan kii bimọ ninu ileegbe naa. Bakan naa lo fikun un pe ẹẹdẹgbẹta obinrin lo ṣi wa ninu oyun lọwọlọwọ. Ijọba Borno ni awọn ikọ Boko Haram to ronupiwada naa ti wa ni ikawọ ijọba ni ilu Maiduguri.
Ìbẹ̀rùbojo tún dé bá abúlé Borno, Boko Haram gé orí àwọn àgbẹ̀ mẹ́tàlá l'óko,Awọn araalu kan tun ti bọ si ipo ibẹrubojo ni ipinlẹ Borno lẹyin ti awọn ọmọ ikọ agbesunmọmi ṣekupa awọn agbẹ mẹtala nibẹ. Igba keji ree laarin ọdun mẹta ti iru iṣẹlẹ yi yoo maa waye. Awọn to ribi moribọ ninu ikọlu awọn alaburu yi sọ pe awọn ikọ Boko Haram bẹ ori awọn agbẹ mẹtala sinu oko wọn ni ijọba ibilẹ Mafa ni aarin gbungbun ipinlẹ Borno nirọlẹ ọjọ Aiku. Lọjọ Aje ni wọn sinku awọn to kagbako iku lọwọ ikọ yi ni Zabarmari, agbegbe tawọn eeyan ti n dako to jina ni iwọn kilomita mẹẹdọgbọn si Maiduguri. Awọn olugbe sọ pe awọn agbẹ naa ti wọn wa lati abule Koshebe ati Karkut n lu nkan woro ninu oko lọwọ lawọn ọmọ ikọ Boko Haram ṣadede yọ si wọn. Wọn ko ara wọn wa ni isọri isọri ni ti wọn si jade wa lati ọna orisi lati dena awọn to wa ninu oko.Awọn agbẹ kan ribi sa ṣugbọn wọn bẹrẹ si ni ge ori awọn ti wọn ka mọ inu ojo. Bẹẹ ni agbẹ kan to moribọ ṣalaye fun ileeṣẹ iroyin Naijiria nii Daily Sun ninu ifọrọwero to waye lori ẹrọ ibaraẹnisọrọ. O sọ pe nkan bi ago marun un irọlẹ ọjọ Aiku ni ikọlu naa waye ati pe awọn ṣi n wa awọn eeyan kan to di awati lẹyin ikọlu ọhun. Ahmad Khali, olugbe Zabarmani kan sọ pe''A o le sọ boya awọn Boko Haram lo ji awọn to di awati lọ tabi pe wọn si sọnu ninu igbo.A ti sin eeyan mẹtala lonii(ọjọ Aje)'' Ọkan lara awọn fijilante araalu to ni ki wọn forukọ bo ohun laṣiri gẹgẹ bi Daily Sun ṣe jabọ sọ pe o ṣeeṣe ki awọn agbesunmọmi yi gbe alupupu wọn pamọ si inu igbo ki awọn agbe naa ma ba mọ nigba ti wọn yọ wọle tọ wọn. Ninu ikọlu miran to waye ni ijọba ibilẹ Bama lọjọ Aiku yi kanna Boko Haram ṣekupa baba oloko kan ti wọn si ji awọn oṣiṣẹ rẹ mẹrin ton ṣiṣẹ lọwọ ninu oko rẹ. Awọn agbe lagbegbe Zabarmari ti ikọlu yi tiwaye tun ti bẹrẹ si ni jaya tori pe irufẹ ikọlu yi waye lọdun mẹta sẹyin. Ninu ikọlu to waye nigba naa lọhun, o gba awọn agbẹ lasiko diẹ koda o to ọdun kan ki awọn mii to le pada si oko irẹsi wọn. Idi si ni pe  awọn ti wọn ṣeku pa nigba naa lọhun to ọgọrun kan agbẹ. Zabarmari jẹ ibi kan ti awọn agbẹ ti n gbin irẹsi pupọ ni ipinlẹ Borno ti ọpọ a si maa fọkan ijẹ imu sidi dida oko tabi tita irẹsi to ba wa lati ibẹ. Iroyin taa gbọ laipẹ yi ni pe ikọ ọmọ ogun Naijiria ati ajọ ọtẹlẹmuyẹ DSS  ribi dina ikọlu kan ti awọn ikọ Boko Haram fẹ ṣe si Kano ni nkan bi ọjọ meji sẹyin. Ni ijọba ibillẹ Gezawa ni Kano ni wọn ti kọdi awọn alaburu yi lowurọ kutu ọjọ Abamẹta. Ọwọ tẹ awọn meji ninu ikọ Boko Haram ti wọn lero pe wọn gbimọran lati ṣe ikọlu si Kano. Awọn meji yi wa ni ahamọ awọn agbofinro bayii. A ko ti gbọ nkankan nipa boya ọwọ tẹ awọn to ṣe ikọlu to waye si Zabarmari titi di asiko taa n ṣe akojọ iroyin yi.
Zulum kéde gbígba àwẹ̀ ọjọ́ kan láti gbàdúrà fún Nàìjíríà,Gomina ipinlẹ Borno, Umara Zulum ti kesi awọn araalu Borno lati gba awẹ ọjọ kan lori bi ọrọ aje le koko ati bi eto abo se mẹyẹ nipinlẹ naa. Zulum sọrọ yii nigba to ba awọn araalu sọrọ lọjọ Ẹti nibi to ti salaye pe inu oun ko dun rara ssi bi inira se pọ ti awọn araalu n lakọja ati bi ọwọngogo ounjẹ se gbode. “Ẹyi araalu bi temi, gẹgẹ bii eeyan oni gbagbọ ti a jẹ ati awọn nnkan mii ti a ti lakọja tẹlẹ ri, mo rọ ọlọlajulọ, Shehu ti Borno, awọn Imamu agba ati awọn ọmọ iya ninu ẹsin Kristẹni lati gba awẹ lọjọ Aje, kọkandinlogun oṣu keji ọdun 2024.” Bakan naa lo fi da awọn araalu loju pe ijọba rẹ n sa gbogbo akitiyan lati ri pe ara tu awọn araalu. “Ijọba wa ti n ri daju pe eto ọgbin wa pada sipo, ti a si n lepa lati ri pe a pese ounjẹ si. A ti n ra awọn ẹrọ igbalode ti yoo se iranlọwọ fun awọn agbẹ wa . “Eyi lo jẹ ki fọwọsowọpọ awọn onisowo lati ri pe a sisẹ papọ lati wa ojutu si awọn iṣoro yii. Bakan naa ni Zulum kan sara si awọn ẹsọ alabo fun igbiyanju wọn lori didabobo ẹmi ati dukia awọn araalu. O ni iṣejọba oun ti n fọwọsowọpọ pẹlu onisowo lati ri pe adikun wa lori iye ti awọn n taja wọn fun araalu.
A ti tú akẹ́kọ̀ọ́bìnrin Chibok méjì míì sílẹ̀ àmọ́ wọ́n ti bímọ ... – Ológun,Ileeṣẹ ologun Naijria ti fi ọrọ sita pe awọn tun ti doola ọmọbinrin meji lara awọn akẹkọbinrin Chibok ti awọn agbesunmọmi jigbe nipinlẹ Borno. Yana Pogu ati Rejoice Sanki ni awọn mejeji yii. Adari ikọ apapọ ọmọ ogun Ila Oorun Ariwa ti wọn n pe ni Hadin Kai, Ọgagaun Christopher lo ṣipaya eyi fun awọn oniroyin to si tun fidi rẹ mulẹ fun BBC. O sọ fun BBC pe ọkan lara awọn obinrin mejeji naa ni wọn ri ni ọjọ Kọkandinlọgbọn Oṣu Kẹsan ti wọn si baa pẹlu ọmọ mẹrin. Yana Pogu lo wa ni nọmba ikọkandinlogun akọsilẹ awọn akẹkọbinrin ileewe Chibok ti wọn ji gbe nigba naa lọhun. Ọgagun Christopher ṣalaye pe ọmọ obinrin meji to ti bi ati ọmọ ọkunrin ikoko meji to ṣẹṣẹ bi ni wọn ri pẹlu rẹ. Adari ọwọ ogun keje ni Maiduguri, Ọgagun Shuaibu Waidi to fi wọn han fun awn oniroyin sọ pe wọn yoo ko wn le ijọba ipinlẹ Maiduguri lọwọ lẹyin ti wọn ba ṣe ayẹwo ilera tan pẹlu awọn ọmọ wọn. Waidi sọ pe bi awọn ṣe ri Pogu ni ilu Mairari, ijọba ibilẹ Bama ninu oṣu Kẹsan naa ni awọn ri Rejoice Sanki to wa ni nọmba aadọrin lori akọsilẹ ni ọjọ Keji Oṣu Kẹwa ọdun 2022 pẹlu mọ rẹ meji ni agbegbe Kawuri. Musa fi kun un pe ibudo tuntun ti wọn ṣi lati gba awọn ọmọ ẹgbẹ boko Haram to ba ronupiwada to si juwọ lẹ wa ni agbegbe ti aabo rẹ daju ti awn ologun si lee moju to o. Laarin oṣu marun, ikọ ologun Naijiria ti doola akẹkọbinrin Chibok mẹtala ninu ọọdunrun-din-mẹrindinlọgbọn ti wọn ji gbe lọ lati ọdun 2014. Nkan bii mẹrindinlọgọrun lo ṣi wa lahamọ bayii.
"Babagana Umara Zulum: Nínú òṣìṣẹ́ ìlera 29 ta gbà sílé ìwòsàn náà, ẹyọ kan ṣoṣo ló wá láti tọ̀jú aláìsàn,Iroyin ko to afojuba lọjọ ti gomina ipinlẹ Borno, Ọjọgbọn Babagana Umara Zulum, dibọn lai mura bii gomina lọ se abẹwo airotẹlẹ lọ sibudo ilera kan to jẹ tijọba lọjọbọ. Gomina naa ko ko awọn ẹsọ tabi ọkọ afọnfere rẹ dani nigba to lọ sile iwosan naa. Lasiko abẹwo rẹ naa, gomina ri awọn osisẹ ilera lorisirisi ti wọn n gba owo to to ẹgbẹrun mẹjọ si mẹwa naira lọwọ awọn alaisan fun itọju to yẹ ko jẹ ọfẹ. Nigba to jẹ pe ọjọ ta ba ri ibi, ni ibi n wọlẹ, kia mọsa ni gomina Zulum ransẹ pe Kọmisana feto ilera, Arabinrin Juliana Bitrus, pe ko wa tẹle oun ninu ọkọ alaisan onijoko mẹwa ti wọn maa n lo ni papakọ ofurufu. Deede aago kan abọ ọsan ọjọbọ ni gomina Zulum kuro nile ijọba lai fọn mọto fere yafunyafun eyi to ya ọpọ awọn amugbalẹgbẹ rẹ lẹnu. Koda, kọmisana feto ilera gan ko mọ idi to fi se bẹẹ, o sa n wo gomina ni. Ni kete ti Zulum gunlẹ sile iwosan naa, lo lọ si ibudo ilera Gwange II ti wọn sẹsẹ kọ silu Maiduguri, tijọba si pese awọn ohun eelo ilera igbalode si. Sugbọn se ni jẹbẹtẹ gbe ọmọ le gomina lọwọ nigba to ri awọn osisẹ peleto ilera to n gba owo riba to wa laarin ẹgbẹrun mẹjọ si mẹwa naira ki wọn to se ayẹwo tabi itọju alaisan to ni arun iba lasan Gomina ni ""Awọn osisẹ to wa nile iwosan yii, Gwange II  sọ pe ki awọn to le wo arun iba, awọn maa n gba to ẹgbẹrun mẹjọ si mẹwa naira lọwọ awọn alaisan. Koda wọn ti sọ ibudo ilera ti ijsba kọ di ile iwosan aladani eyi to mu ki ọpọ araalu ti agbara wọn ko ka owo naa lati san, pa ile iwosan naa ti. Se ni awọn osisẹ ilera to wa nibẹ n gba owo naa, ti wsn si n da si apo ara wọn lai boju wẹyin."" Gomina Zulum ti wa pasẹ fun ajọ to wa feto ilera alabọde nipinlẹ Borno lati tu isu de isalẹ koko nipa awọn osisẹ ile iwosan naa, ko si tete mọ awọn ọbayejẹ ẹda to wa nidi gbigba abẹtẹlẹ naa. Bakan naa lo ni gbogbo awọn osisẹ ti aje iwa ibajẹ naa ba si mọ lori ni ko fi iya to yẹ jẹ labẹ ofin. Zulum ni ọkan rẹ wa bajẹ pe bi o tilẹ jẹ pe awọn akọsẹmọsẹ osisẹ ilera mọkandinlọgbọn nijọba n san owo osu fun nile iwosan naa, sibẹ, osisẹ ilera kan soso lo wa nibẹ, to n da awọn alaisan lohun. Isẹlẹ yii lo tun mu gomina Zulum dibọn lọ sile iwosan ijọba miran, Gwange 1, amọ se lo ba ohun gbogbo to n lọ leto leto, bo se yẹ nibẹ, eyi to mu inu rẹ dun. Se ni awọn osisẹ ilera to yẹ wa nikalẹ lati da alaidsan lohun lai gba owo riba kankan lọwọ wọn."
Ta ni Kashim Shettima tí Tinubu gbé gẹ́gẹ́ bí igbákejì?,Ọjọ Kẹwaa, Oṣu Keje ni oludije sipo aarẹ lẹgbẹ oṣelu APC, Bola Ahmed Tinubu na ọwọ gomina ipinlẹ Borno soke gẹgẹ bi igbakeji rẹ ṣaaju idibo sipo aarẹ ti yoo waye lọdun 2023. Lati igba ti Tinubu ti kede rẹ ni awọn eniyan ti bẹrẹ si ni sọrọ nigba oludije naa ati iru ẹniyan to jẹ. Tinubu sọ fun awọn akọroyin pe bio tilẹ jẹpe oun ko jiroro pẹlu Shettima ki oun to gbe igbeṣẹ naa, Oun ni igbagbọ ninu rẹ. Iroyin gbe e gbe Shettima ko ipa ribiribi lati ri pe Tinubu jawe olubori lori bi Tinubu ṣe laluyọ gẹgẹ bi oludije ẹgbẹ APC. Kashim Ibrahim Shetima jẹ onimọ nipa eto ifowopamọ ati oloṣelu. Oun ni ṣẹnetọ to n ṣoju gbungun ipinlẹ Borono lọwọlọwọ ni Ile Igbimọ Aṣofin Agba. Shettima ti di ipo gomina mu lẹẹmeji nipinlẹ Borno lati ọdun 2011 si 2019. O ni iwe eri imọ Bachelor’s ati  Master’s Degree lati fasiti Maiduguri ati fasiti Ibadan. Lẹyin to kawe jade ni o bẹrẹ idokowo ati iṣẹ ni ileeṣẹ ifowopamọsi, to si de ipo adari. Ni nkan bi ọdun 2000 ni o da adari ileeṣẹ Zenith Bank ni Maiduguri ti o to kọ iwe fi ipo silẹ lati bẹrẹ iṣe ni ijọba gomina Ali Modu Sheriff ni ọdun 2007. Lẹyin naa lo lo ọdun mẹrin ni ipo gomina ni ọdun 2011, to si dije du ipo aarẹ ni ọdun 2015. Lẹyin to pari saa keji ni o lọ si ile igbimọ Aṣofin agba to si jaw olubori ni ọdun 2019. Ilu Maiduguri ni olu ilu Borno ni wọn ti bi Kashim Shettima. Iran Alhaji Shettima Mustafa Kattayayibe ni Shettuma ti ṣẹ wa.
"Mo fẹ padà sọ́dọ̀ ọkọ̀ mi tó jẹ́ ọmọ ẹgbẹ́ Boko Haram - Ọmọbìnrin Chibok,Ọkan lara awọn ọmọ obinrin akẹkọọ il̀e ẹkọ girama awọn obinrin to wa ni ilu Chibok ni ipinlẹ Borno ti orukọ rẹ n jẹ Mary Nkeki, ni oun to wu oun bayii ni ki oun pada si ọdọ ọ̀kọ ti oun fẹ lasiko ahamọ oun ni agodo awọn Boko Haram. Ẹni ọdun mẹtadinlọgbọn ni Mary eyi to fihan pe bi nnkan bi ọdun mejidinlogun ni lasiko ti awọn agbebọn naa kọlu ile ẹkọ wọn. Lọjọ Aje ọsẹ yii ni Nkeki gba itusilẹ sugbọn o ni oun ti fẹ ọkan lara ọmọ ologun Boko Haram to ti yi pada, ẹni to pe orukọ rẹ Adam. Gẹgẹ bi Ọga agba fun ikọ ọmọ ogun to n gbogun ti awọn agbebọn Boko Haram lẹkun oke ila oorun ariwa Naijiria, Ọgagun Gold Chibusi ṣe sọ, Nkeki ni ọmọ obìnrin Chibok karunlelaadọta tí awọn ologun ti gba silẹ lọwọ Boko Haram. ""Nigba ti wọn ko awọn ọmọdebinrin yìí, wọn fi tipatipa fẹ  ẹ fun ọkan lara wọn ti orukọ rẹ n jẹ Adam. Lati igba ti a gba silẹ ni o ti bẹrẹ si ni gba itọju ni ile wosan tí wa. Bakan naa ni o yoo fa le ijọba ipinlẹ Borno lọwọ."" Nkeki lẹyin ti wọn fa le ijọba ipinlẹ Borno lọwọ sọ fun awọn akọroyin pe oun ti bí ọmọ obìnrin meji fun Adam, ẹni to jẹ Ọlọrun ni pe. Nígba tí wọn bẹrẹ lọwọ Nkeki boya yoo se igbeyawo, O ni "" Mo ti ní ọkọ. Adam ni ọkọ mi. A jọ sa kuro lọdọ awọn to mu wa ni. O ni oun ati ọkọ oun to ti pada lẹyin Boko Haram sa kuro ni ahamọ Boko Haram ni Dikwa ti awọn de ibi tí awọn ọmọ ologun tí doola awọn mejeeji. Lati igba ti wọn doola awọn mejeeji ni ipinya tí laarin oun ati Adam, ẹni tí wọn mu lọ ibi ti wọn se itọju fun awọn ọmọ ologun alakatkiti Boko Haram to ti yi pada."
Nigerian Insurgency: Gómìnà Zulum ṣèkìlọ̀ lórí ìdúnkokò ikọ̀ agbéṣumọ̀mí ISWAP sí Nàìjíríà,Gómìnà ìpínlẹ̀ Borno, Babagana Zulum tí ṣèkìlọ̀ pé ikọ̀ agbéṣùmọ̀mí Islamic State's West Afica Province (ISWAP) jẹ́ ìdúnkokò ńlá sí orílẹ̀ èdè Nàìjíríà.Zulum pè fún ríró àwọn ọmọ ogun lágbára dáadáa kí wọ́n le dènà ikọ̀ yìí lati hùyẹ́ ju bí wọ́n ti wà lọ.Ó wòye pé bí ISWAP pẹ̀lú gbogbo ohun èlò ìjà tí wọ́n ní bá rí ààyè wọ àárín gbùngún orílẹ̀ èdè Nàìjíríà yóò kó ìnira tó pọ̀ bá àwọn ènìyàn ju ti ikọ̀ agbéṣùmọ̀mí Boko Haram lọ. Zulum sọ̀rọ̀ yìí níbi ìpàdé kan ní ilé Ààrẹ ní Abuja.Bákan náà ní àná, ni ẹ̀ka Nigeria Financial Intelligence (NFIU), ṣàwárí àwọn mẹ́rìndínlọ́gọ̀rún tó ń ṣàtìlẹyìn owó fún àwọn agbéṣùmọ̀mí ní orílẹ̀ èdè yìí pàápàá àwọn tó ń ṣàtìlẹyìn fún ikọ̀ Boko Haram ISWAP.NFIU tún ṣàwárí àwọn 424 tó jẹ́ àwọn alátìlẹyìn wọn, àwọn ilé isẹ́ 123 àti àwọn tó ń ṣe owó 33 tó ní àjọṣe pẹ̀lú àwọn agbéṣùmọ̀mí náà. Zulum wá rọ Ààrẹ Muhammadu Buhari láti tété wá àtìlẹyìn àwọn ọmọ ogun ilẹ̀ òkèrè láti kojú ikọ̀ àwọn agbéṣùmọ̀mí náà.Ó ní ìjọba ń ṣe gudugudu méje yàyà mẹ́fa lórí ètò ààbò ṣùgbọ́n omi ṣì pọ̀ lámù, ìpèníjà ṣì pọ̀ fún ìjọba.Ó tẹ̀síwájú ìkìlọ̀ yìí ṣe pàtàkì lójúnà à ti má gba ISWAP láàyè láti rídìí jòkòó ní Nàìjíríà. Bẹ́ẹ̀ náà ló ní àjọ ọmọ ogun gbọ́dọ̀ tún ìgò wọn fọ̀, kí wọ́n wá ọ̀nà tí wọ́n yóò fi kojú ISWAP.Bákan náà ló tẹmpẹlẹmọ́ ìdí tí Nàìjíríà láti wá àtìlẹyìn ilẹ̀ òkèrè, bó ṣe ní àwọn orílẹ̀ èdè bíi America, Britain àti àwọn mìíràn tí wọ́n lágbára ju Nàìjíríà lọ gan ṣì máa ń bèèrè fún àtìlẹyìn orílẹ̀ èdè mìíràn tí wọ́n bá ní ìpèníjà.Zulum tún pè fún àyípadà àti àtúnṣe sí ètò ìgbanisíṣẹ́ àjọ ọmọ ogun.
Ọwọ́ tẹ ọba ìlú, ọmọ ikọ̀ Boko Haram tẹlẹ àti àwọn 35 míì lórí ẹ̀sùn gbígbé ògùn olóró,Ajọ to n gbogun ti gbigbe oogun oloro ni Naijiria, NDLEA ni ọwọ awọn ti tẹ ọba agbegbe Kajọla, Baalẹ Akinola Adebayo fun ẹsun gbigbe oogun oloro. Kajọla wa ni ipinlẹ Ondo ni ibode to la ipinlẹ Ondo ati ipinlẹ Edo. NDLEA ni ọwọ awọn tun tẹ ikọ ọmọogun Boko Haram tẹlẹri, Alayi Madu to fi mọ awọn eeyan marundinlọgọta miran. Ajọ naa ni lara igbeṣẹ awọn ni lati gbogun ti lilo oogun oloro ni orilẹede Naijiria ṣaaju eto idibo ipele keji to n bọ. Ninu atẹjade kan ti wọn fi si oju opo Twitter wọn, NDLEA ni aarọ kutukutu ọjọ Kẹwaa, oṣu kẹta ni awọn ṣigun bo igbo Kajọla nibi ti wọn ti sun oko igbo to le ni eeka mọkandinlogoji, 39.801546. Baalẹ ilu Kajola, Akinola Adebayo to jẹ ẹni ọdun marundinlogoji naa ni wọn mu ninu oko naa pẹlu awọn meji miran ti wọn gbagbọ pe wọn jẹ oṣiṣẹ rẹ. Orukọ awọn meji ti wọn mu naa ni Arikuyeri Abdulrahman ati Habibu Ologun. Bakan naa ni wọn ni ọwọ awọn tẹ Alayi Madu to jẹ ikọ ọmọogun Boko Haram fun bi ọgun marundinlogun amọ̀ to yọnda ara rẹ fun ileeṣẹ ọmọogun Naijiria ni ọdun 2021, amọ ọwọ wọn tẹ ni ọjọ kẹsan, osu kẹta ọhun. Madu ni wọn ri oogun oloro kilọ mẹea ni ọwọ rẹ to ni oun ra ni ilu Ibadan lasiko to n gbe oogun oloro ọhun ninu apo lọ sio ilu Maiduguri, ni ipinlẹ Borno. Madu ni ilu Banki ni ipoinlẹ Borno ni oun ti wa ti oun si darapọ mọ ikọ Boko Haram ni ọdun200o nigba to jẹ ọmọ ọdun mẹsan. Ni ọdun 2021 ni o ronupiwada to si jọwọ ara rẹ fun ikọ ọmọogun Naijiria, to si gba ẹkọ atunṣe igbaye eniyan pẹlu ileeṣẹ ọmọogun Naijiria fun oṣu mẹwa ki wọn to fi silẹ. Lẹyin naa lo lọ si ilu Ibadan nipinlẹ Oyo nibi to ti ṣiṣẹ gẹgẹ bi ọlọkada , ki o to bẹrẹ iṣẹ gbigbe oogun oloro, ti ọwọ si tẹ ẹ ni opopona Abuja si Kaduna. Ajọ NDLEA fikun un pe wọn ri awọn miran mu lori ẹsun gbigbe oogun oloro ni papakọ ofurufu ni ilu Eko. Bakan naa ni wọn si awọn miran ni agbegbe ibode Idi-Iroko, ni ipinlẹ Akwa-Ibom,Kogi, Kwara, Ogun, Gombe, Benue, Kano. Ajọ NDLEA ni obinrin wa ninu awọn ti wọn mu nipinlẹ Eko, Ogun, Akwa Ibom to fi mọ Idi-Iroko. Ajọ naa wa kesi awọn ti wọn n ṣiṣẹ yii lati jawo kuro ninu iṣẹ ibajẹ nitori ọwọ yoo tẹ wọn laipẹ ti wọn yoo si fi oju wina ofin.
"'Báyìí ni orí ṣe kómiyọ lọ́wọ́ àwọn ajínigbé tó jí àwọn akẹ́kọ̀ọ́ gbé ní Kaduna',Olukọ kan ni ile ẹkọ Government Schools ni Kuriga nipinlẹ Kaduna, apa ariwa Naijiria ni awọn agbebọn naa ya wọ ile ẹkọ lọjọbọ ọsẹ yii, ọjọ keje, oṣu kẹta ọdun 2024, ti wọn ji awọn akẹkọọ ọgọrinlenigba ati awọn olukọ. Sani Abdullahi lo sọ eyi nigba ti Gomina ipinlẹ Kaduna, Uba Sani ṣe abẹwo si agbegbe. Awọn agbebọn lo yawọ ile ẹkọ LEA pẹlu ọkada lasiko ti awọn akẹkọọ naa wa ni bi ti wọn ṣe ipade owurọ ni dede aago mẹjọ abọ, ti wọn si ji awọn akẹkọọ ti ọjọ ori wọn bẹrẹ lati ọdun mẹjọ si ọdun mẹdogun. Wọn yinbọn lu akẹkọọbinrin kan, to si wa ni ile iwosan bayii nibi to ti n gba itọju. Gomina Sani ni awọn ẹsọ alabo ti n wa awọn akẹkọọ naa bayii. O ni oun ti fi ọrọ naa to Aarẹ Bola Tinubu ati oludamọran fun aarẹ lori eto abo leti lori ohun to sẹlẹ ni Kunga. “Mo ti gba ipe idaniloju lati wọ gbogbo wọn pe eto wa nilẹ lati gba awọn akẹkọọ lọwọ awọn ajinigbe.” Sani fikun pe awọn ti gbe igbimọ kanlẹ ni Kuriga, to kun fun awọn eeyan ti ọrọ kan ni Kuriga, ẹsọ alabo ati ijọba. Ijinigbe yii lo jẹ ohun to dẹru ba ọpọ awọn Naijiria ati awọn obi ni agbegbe Kuriga. Ibẹruboju ni awọn olugbe agbegbe naa wa nitori gbogbo wọn lo ni ọmọ lara awọn ọmọ ti ajinigbe naa gbe lọ. Nibayii gbogbo araalu lo woju Ọlọrun ati ijọba pẹlu ireti pe awọn ọmọ naa yo pada layọ Sani Abdullahi to wa ni ile ẹkọ lasiko ti isẹlẹ naa waye, to si rapala sa kuro lọwọ ajinigbe, salaye bi wọn se wọ ile ẹkọ, ti wọn ji awọn akẹkọọ ati olukọ. “Mo wọ ile ẹkọ ni aago 7.47am. Mo wọ ọfisi adele ọga ile ẹkọ lati lọ buwọlu iwe. “Sadede ni Adele ọga ile ẹkọ ni ki n wo ẹyin mi, nigba ti mo kọ ẹyin, mo ri pe awọn agbebọn ti ya wọle si gbogbo ayika ileẹkọ. “Gbogbo nnkan daru, a ko mọ ibi ti a ma ya si. Nigba to ya, awọn agbebọn ni ka wọ inu igbo, a gbọ si wọn lẹnu. Ori lo ko wa yọ ati awọn yooku to tẹle wa. “Mo pada sinu abule lati pe akiyesi araalu . Ni kiakia ni awọn ẹsọ alabo KADVS tẹlẹ awọn ajinigbe naa sugbọn wọn ko ri wọn mu rara. “Koda awọn ajinigbe ṣekupa eeyan kan lara awọn ẹsọ alabo to tẹle wọn. Abdullahi ni awọn araalu gbiyanju lati dola awọn ọmọ sugbọn awọn ajinigbe kọju ija si wọn, ti wọn si ṣekupa eeyan kan larin wọn. Gomina ipinlẹ Kaduna, Uba Sani ti fi da awọn araalu Kuriga pe ijọba yoo gbe gbogbo igbesẹ lati ri pe awọn akẹkọọ naa pada ni alaafia. O ni, “Mo ti sọ fun Aarẹ ati Oludamọran lori eto aabo lori isẹlẹ Kuriga, ti mo si gba aridaniloju pe wọn yoo gbe igbesẹ lati gba awọn akẹkọọ ati olukọ."" Akẹkọọ to le ni 280 lawọn agbebọn ti ji gbe niluu Kuriga,  agbegbe Chikun, to wa ni ipinlẹ Kaduna. Isẹlẹ naa lo waye lowurọ Ọjọbọ, ọjọ keje, oṣu Kẹta, ọdun 2024, lasiko ti awọn akẹkọọ naa pejọ ni ago mẹjọ abọ owurọ fun adura, ki awọn agbebọn ọhun to yabo ile ẹkọ naa lori alupupu, ti wọn si ji wọn gbe. A gbọ pe ọjọ ori awọn akẹkọọ ọhun ko ju ọdun mẹjọ si marundinlogun lọ. Awọn akẹkọọ naa, pẹlu awọn olukọ wọn ni awọn agbebọn ọhun ji gbe. Iroyin ijinigbe ni iha Ariwa Naijiria kii ṣe iroyin tuntun amọ ijinigbe ọlọgọọrọ eeyan ti din ku laarin ọdun diẹ sẹyin titi di ọsẹ to kọja. Gomina ipinlẹ Kaduna, Uba Sani ti fidi iroyin naa mulẹ. Sani sọ pe akẹkọọ 187 ni wọn ji gbe nile ẹkọ Government Secondary School, nigba ti wọn ji awọn 125 mii gbe nile ẹkọ alakọbẹrẹ kan, amọ marundinlọgbọn ninu wọn ti pada wale. Ẹnikan ti iṣẹ̀lẹ̀ naa ṣoju rẹ̀ sọ fun awọn akọroyin pe, awọn agbebọn naa yinbọn lu ọkan lara awọn akẹkọọ ọhun ṣugbọn o ti n gba itọju nile iwosan. Ọkan lara awọn olukọ ti ori ko yọ sọ pe awọn araalu gbiyanju lati doola awọn akẹkọọ naa lọwọ awọn ajinigbe, amọ agbara awọn agbebọn naa ju ti awọn araalu lọ. Gbogbo mọlẹbi to n gbe lagbegbe ti iṣẹlẹ naa ti waye ni igbagbọ wa pe ọmọ wọn wa lara awọn ti wọn ji gbe lọ. Iṣẹlẹ yii lo n waye lẹyin ọjọ diẹ ti awọn afurasi Boko Haram ji awọn obinrin to n wa igi idana ninu igbo gbe lọ nipinlẹ Borno. Inu ibẹru-bojo ni ọpọ awọn araalu lati igba ti wọn ti ji awọn akẹkọọ naa gbe lọ. Ninu oṣu Kinni ni awọn agbebọn kan yawọ agbegbe Kuriga, ti wọn si ṣekupa ọga ileẹkọ, ti wọn si tun ji iyawo rẹ gbe. Kuriga jẹ abule kan to wa loju ọna Kaduna si Birnin Gwari. Ọjọ kẹfa, oṣu Kẹta, ọdun 2024, ni ọmọ ogun alakakiti Boko Haram ji ọgọrọ eeyan gbe lọ nipinlẹ Borno. Ilu Ngala, ti ko fi bẹẹ jina si orilẹ-ede Cameroon ni a gbọ pe iṣẹlẹ naa ti waye. Bo tilẹ jẹ pe a ko tii le sọ iye eeyan ti ọrọ naa kan, awọn ileeṣẹ iroyin abẹle kan ni Naijiria ni awọn eeyan ti Boko Haram ji gbe le ni ọọdunrun. Awọn alaṣẹ sọ pe wọn ji awọn eeyan naa gbe lasiko ti wọn n lọ ge igi idana ninu igbo. Iroyin ni pupọ ninu awọn ti wọn ji gbe ni wọn jẹ obinrin. Ileeṣẹ iroyin AFP jabọ pe obinrin mẹtadinlaadọta ni awọn mọlẹbi wọn ṣi n wa bayii. Iroyin ni agọ awọn ogunlende ni awọn eeya ti wọn jigbe naa n gbe. Titi di asiko ti a n ko iroyin yii jọ, ijọba ipinlẹ naa ko tii sọ ni pato iye eeyan ti ọrọ naa kan. Ọkunrin kan ti ko fẹ ki a fi orukọ oun lede ni “Lọjọ Aiku, a gbọ pe awọn ogunlende kan n ge igi idana ninu igbo ki Boko Haram to lọ ji wọn gbe. “O le ni igba eeyan to wọ inu igbo naa lati ge igi ṣugbọn wọn ni ọgọrun eeyan ati mẹtala ninu wọn ti wọn jigbe, wọn si fi awọn arugbo atawọn ọmọ wẹwẹ inu wọn silẹ ki wọn maa lọ. To ba jẹ pe pe lootọ ni iye awọn ti wọn ji gbe jẹ 319 gẹgẹ bi awọn ileeṣẹ iroyin abẹle kan ṣe n jabọ, yoo jẹ iye eeyan to pọju ti Boko Haram yoio ji gbe ninu itan Naijiria lẹyin ti wọn ji awọn akẹkọọ Chibok ti iye wọn jẹ 276 gbe lọ lọdun mẹwaa sẹyin. Iṣẹlẹ ijinigbe yii lo n waye lẹyin ti ijọba Borno kede pe ida 95% awọn ọmọ ẹgbẹ Boko Haram ipinlẹ naa lo ti jọwọ ohun ija wọn tabi ti awọn ologun ti pa."
"Boko Haram: Gómìnà Borno ṣe kóríyá fáwọn ọlọ́dẹ àtàwọn JTF tó ń kojú Boko Haram,Ku isẹ lo maa n mu ori iṣẹ ya. Eyi lo difa fun gomina ipinlẹ Bornu, Babagana Zulum to ṣe koriya fawon ọlọdẹ, at'awọn ẹṣọ JTF to fi mọ gbogbo awọn to fi ara wọn sílẹ lati kọju ija si Boko Haram nipinlẹ naa. Gomina kede pe ijọba yoo fun wọn ni raisi ati owo gẹgẹ bí ẹbùn ọdun fun iṣẹ ribi ribi ti wọn ṣe nipa bi wọn n ṣe gbogun ti Boko Haram. Gomina ko yọ awọn agbalẹ to n maa tun awọn ilu t'awọn agbesunmọmi ba kọlu ṣe  silẹ ninu awọn ti yoo gb'ẹbun ipari ọdun yii. Bakan naa ni awọn agbalẹ l'awọn ileeṣẹ ijọba gbogbo at'awọn oniruuru ajọ ki gbẹyin. Gomina Zulum f'ọrọ yii lede nigba to n b'awọn olori awọn oṣiṣẹ ìmọ toto at'awọn to fi ara wọn silẹ lati kọju ija si Boko Haram niluu Maiduguri. Gomina ni igbesẹ yii jẹ ọna lati fi emi imore han si gbogbo awọn to n ṣiṣẹ ran àwọn ẹṣọ ologun lọwọ lẹnu ija si Boko Haram. ""Gbogbo yin patapata ni ẹ n ṣiṣẹ takuntakun lẹnu ija ti a n ja ki abo le wa nipinlẹ Bornu. Bo tilẹ jẹ pe ẹgbẹẹgbẹrun ni yin, ko si iru ohun ti a le ṣe fun yin to le to iṣẹ ti ẹ n ṣe. Lori awọn oṣiṣẹ onimọtoto wa, lati ago mẹfa aarọ ni ẹ ti maa n ji lati gba oju titi. A mọ riri iṣẹ ti ẹ n ṣe, a si dupẹ lọwọ yin gidi gidi. Apo raisi kọọkan ní Gomina Zulum kede pe ki wọn fun ẹni kọọkan wọn."
"Ọ̀pọ̀ èèyàn tó lárùn arunmọléegun ni kò lówó láti gba ìtọ́jú rẹ̀,Maureen Nwachi, ẹni ọdun mọkandinlogoji lati ilu Eko ni irora arun arunmọleegun. O ṣe apejuwe irora naa bi igba ti ilẹkun ọkọ ba mu eeyan lọwọ, tabi ki wọn maa fi haamọ gba nkan. Maureen ni arun arunmọleegun, eyi ti o jẹ arun inu ẹjẹ to n ba ẹgbẹlẹgbẹ miliọnu eeyan finra lagbaaye ni púpọ ninu wọn wa ilẹ Africa ati orilẹede India. Arun yii maa n ṣakoba eroja aṣaraloore inu ẹjẹ to maa n gbe afẹfẹ kaakiri ara eeyan. Arun arunmọleegun maa n ṣe ayipada sẹẹli ẹjẹ pupa ninu ara ni. Eyi ṣi maa n pa awọn sẹẹli ninu ara, leyi to maa n fa irora fawọn eeyan to ba ni arun naa. Ẹwẹ, arun beta-thalassemia kii jẹ ki ara maa pese afẹfẹ ninu ẹjẹ. Lai si afẹfẹ inu ẹjẹ yii ti wọn n pe ni haemoglobin, afẹfẹ ko le de gbogbo ara. To fi di akoko yii, itọju meji lo wa fáwọn to ba ni arun yii - fifa ẹjẹ si wọn lara ati lilo oogun ti wọn n pe ni hydroxyurea. Ọna abayọ gboogi si arun yii ni nipa ṣiṣe ipaarọ mundunmundun inu eegun lati ara elomiran. Orilẹ-ede UK ni orilẹede akọkọ lagbaaye lọdun 2023 ti yoo fi ontẹ lu irinṣẹ itọju arun arunmọleegun ti wọn n pe orukọ rẹ ni Crispr. Ni oṣu Kejila ọdun 2023, orilẹede America naa ṣe ifilọlẹ meji irufẹ itọju yii. Irinṣẹ yii ti wọn maa n pe nigba mii ni ""genetic scissors"" maa n ṣe afihan DNA alaisan arunmọleegun ti o si maa n gbogun ti awọn gin-in-ni ti ko dara. Awọn dokita ko le sọ igba ti itọju yii le pẹ to, amọ, lọwọ yii ireti to dara ni o ni. Mejidinlọgbọn ninu eeyan mọkandinlọgbọn to kopa ninu ayẹwo itọju yii ni ko mọ irora fun ọdun kan lẹyin ti wọn gba itọju tan. Bakanna, mọkandinlogoji ninu eeyan mejilelogoji to larun beta-thalassemia ni ko gba ẹjẹ fun ọdun kan lẹyin ti wọn gba itọju yii. Amọ, lọwọ yii, itọju arun arunmọleegun ti wọ-ọn pupọ. Oriṣii itọju meji ti orilẹ-ede America ṣawari rẹ yoo na alaisan kan ni owo to le ni miliọnu meji si miliọnu mẹta dọla. Itọju naa lagbara gan an eyi ti ẹni to ba ni arun yii yoo lọ gba nile iwosan nla. Bo tilẹ jẹ pe nnkan idunnu ni bi awọn oluwadii ti ṣe awari itọju arun yii, ọpọ awọn to ni arun yii ni ko ri owo lati gba itọju rẹ nibi yi aisan naa ti n ṣọṣẹ julọ. Eeyan to le ni miliọnu marun un to larun arunmọleegun lo wa ni ẹkun olooru ilẹ Africa, gẹgẹ bi akọsilẹ ṣe sọ lọdun 2021. O kere tan egberun kan ọmọ ti wọ́n n bi ni Africa lo n larun arunmọleegun lojoojumọ. Orilẹede Naijiria ni arun arunmọleegun ti pọ julọ lagbaaye, o pọ ni DR Congo naa. Eyi lo mu ki awọn ṣọọṣi kan maa kan nipa fawọn to ba fẹ ṣe igbeyawo lati ṣe ayẹwo ẹjẹ wọn ki wọn le mọ bo ya wọn o ni bi ọmọ to maa larun arunmọleegun. Oogun wa t'awọn ọmọ Naijiria le gba to fi mọ ẹjẹ, amọ, ọpọ eeyan ni ko lowo lati gba itọju yii. Eyi lo n jẹ ki ọpọ wa ninu irora ti ko ṣe fi ẹnu sọ. Bakan naa ni ọmọ ṣori kaakiri awọn orilẹede Africa mi, tori ijoba ṣi n wa ojutuu si awọn arun mi bii HIV/AIDS, igbẹ-gbuuru, iba ati ikọ-feere. Dokita Stella Rwezaula, to n ṣiṣẹ nile iwosan ijọba Muhimbili niluu Dar-es-Salaam lorilẹede Tanzania sọ pe ọpọ eeyan to larun arunmọleegun ko lowo lati ṣe itọju rẹ. O ni o yẹ ki ìjọba ṣe iranwọ fun iru awọn eeyan yii lati le maa gba itọju ti wọn nilo. Dokita Ogunkoya naa kin akẹgbẹ rẹ lẹyin. O ni o yẹ ki itọju arun arunmọleegun wa ninu eto ilera ti ijọba n ṣe fun araalu. Bakan naa ni o sọ pe o yẹ ki ijọba ṣe ẹdinwo oogun t'awọn eeyan to larun yii maa n lo fun itọju wọn. Dokita Ogunkoya fẹ ki awọn ile iwosan maa ṣe ayẹwo fawọn ọmọ ikoko ti ko tii ju oṣu mẹta lọ, ki wọn le tete máa bẹrẹ itọju fawọn to ba ni arun arunmọleegun ninu wọn. Amọ, Dokita Akshat Jain ni yoo pẹ ki itọju arunmọleegun pẹlu imọ ijinlẹ igbalode to de ọdọ awọn to larun yii nilẹ Africa. Nigba ti arun arunmọleegun wọpọ ni Naijiria, eyi to da bíi rẹ to jẹ arun ajogunba inu ẹjẹ mii, beta-thalassaemia  lo wọpọ ni India. Gẹgẹ bi ilẹ Africa, ọpọ to larun yii ko lowo lati ṣe itọju ara wọn. Ọpọ ọmọbibi orilẹede India lo n san idaji owo ti wọn fi n tọju ara wọn. Anubha Taneja to fi ilu Delhi ṣe ibugbe jẹ ọkan lara awọn to n bẹbẹ iranwọ fawọn to larun yii. O ni niwọn igba ti o dun leti lati gbọ pe awọn onimọ sayẹnsi ti ṣawari itọju arun naa l'ọna to rọrun, Taneja ni ati maa ri ẹjẹ fa sawon eeyan lara ṣi nira di akoko yii. Taneja ni o yẹ ki ijọba wa ọna lati ri pe awọn eeyan India ni anfani lati maa gba itọju igbalode arun thalassemia, pẹlu bi arun ọhun ṣe pọ julọ ni India. O ni fun awọn to larun naa ni India lọwọ yii, o kan dabi ala ni. Koda, lorilẹede America gan an, ko to ọna mejila ti wọn ti n ṣe itọju igbalode fawọn to larun arunmọleegun, tori bi wọn ṣe nilo lati mojuto wọn lẹyin itọju ti wọn ba ti gba. Amọ, ajọ Bill & Melinda Gates ti bẹrẹ iṣẹ lori wiwa oogun itọju arun arunmọleegun lọna to rọrun. Dokita Mike McCune to n ṣiṣẹ pẹlu ajọ ọhun sọ fun BBC pe ajọ naa n ṣiṣẹ takuntakun lati wa oogun ti yoo maa ṣe itọju arun arunmọleegun lọna ti o rọrun. O fikun ọrọ rẹ pe o yẹ ki oogun naa le jade ki a to ri ọdun marun un si asiko yii. O ni ""ero wa ni lati ṣawari oogun ti yoo maa ṣe itọju arun arunmọleegun ati HIV/AIDS ti yoo si jẹ abẹrẹ kan ṣoṣo."" Ajọ Bill & Melinda Gates n ṣiṣẹ pọ pẹlu awọn ileeṣẹ bii Novartis to ti ni afojusun ni Naijiria tẹlẹ lori ọna lati jẹ k'awọn ti ko ri ọwọ họri le lanfaani si itọju arun arunmọleegun lọna igbalode. O ni ""a n foju sọna fun itọju arun arunmọleegun ti ko ni ju abẹrẹ kan ṣoṣo lọ- bo tilẹ jẹ pe eyi ko tii maa ṣẹlẹ bayii, a ni igbagbọ pe ko ni pẹ mọ ti yoo fi ṣẹlẹ."" Fun awọn eeyan bii Nwachi ni Naijiria, ko si ireti pe wọn le ma ri iranwọ lori arun ajogunba inu ẹjẹ yii laipẹ."
Ọmọ kògbó-kògbó méjìdínlọ́gbọ̀n kúrò ní Gaza lọ Egypt láti gba ìtọ́jú,Awọn ọmọ kogbo-kogbo mejidinlọgbọn ti wọn ko kuro nile iw-san al-Shifa lọjọ Aiku ni wọn ti de si Egypt lati gba itọju. Dokita Mohamed Salama, to jẹ adari ẹke itọju awọn ọmọ ikoko nile iwosan al-Ahli Emirates ni ibode Rafah nibi ti wọn kọkọ ko awọn ọmọ naa lọ, sọ fun BBC pe oun ko mọ ibi ti awọn ọmọ naa n lọ ni pato ti wọn ba de Egypt. Dokita Salama wi pe “igbimọ kan lati ileeṣẹ eto ilera lorilẹ-ede Egypt ni yoo tẹwọ gba wọn ti wọn yoo si fẹnuko lori ibi ti wọn yoo ko awọn ọmọ naa lọ”. Gẹgẹ bi BBC ṣe sọ ṣaaju, minisita feto ilera ni Egypt ni wọn wi pe o ti wa ni papakọ ofurufu El-Arish nitosi ibode Egypt ati Gaza lati tẹwọ gba awọn ọmọ naa. Dokita Mohamed Salama ṣalaye fun BBC pe “awọn obi kan nile-iwosan al-Ahli Emirates lana (ọjọ Aiku) lati waa da tiwọn mọ ninu awọn ọmọ naa. “A si ni ki wọn tọwọ bọwe pe wọn faramọ ki a ko awọn ọmọ wọn lọ Egypt fun itọju. “Ọmọ kan wa nibi ti ẹnikẹni ko mọ orukọ rẹ, ti a ko si mọ awọn obi rẹ. Ọmọ naa ṣi wa pẹlu wa nibi. Awọn alaṣẹ eto ilera ni Gaza lo ni ki a wa nibi nitori pe ara rẹ ti balẹ, ko si nilo pe a n gbe e lọ fun itọju. “Bakan naa ni a ni awọn ọmọ meji kan ti awọn obi wọn ko gba ki a ko wọn lọ Egypt fun itọju fun idi to han si awọn obi naa nikan.” Dokita Salama wi pe awọn ọmọ mẹtẹẹta naa ni ara wọn ti balẹ lakoko ti a n ṣakojọ iroyin yii. Ajọ eleto ilera agbaye WHO ti sapejuwe Ile iwosan al-Shifa niluu Gaza gẹgẹ bii panpẹ iku lẹyin ti wọn ṣe abẹwo si ibẹ. Igbimọ kan ti awọn alasẹ Who lewaju ṣe abẹwo si ile iwosan naa, ti wọn si se ofintoto ipo ti ile iwosan naa fun wakati kan lẹyin ikọlu orilẹede Israel. Igbimọ naa ni awọn ri ẹri bi ibọn ṣe sọ sẹ, ti wọn dẹ tun salabapade saare oku niwaju abawọle ile iwosan naa. Ile iwosan al-Shifa lo jẹ ile iwosan to tobi ju lọ tẹlẹ niluu Gaza ki ogun to bẹrẹ. WHO ni awọn ti bẹrẹ igbesẹ lati gbe awọn eeyan to n gba itọju ni ile iwosan ati awọn osisẹ lọ si ibo miiran niluu Gaza, ti wọn si n pe idaduro ogun. Bakan ni ile ijọba White House ti fesi si iroyin kan to jade ni Washington Post to ni Israel, Hamas ati ilẹ Amẹrika ti n jiroro lori igbesẹ ti yoo mu Ikọ ologun yoo fi awọn obinrin ati ọmọde ti wọn ji gbe ni Ọjọ Keje oṣu Kẹwaa, ti israel naa yoo si dawọ ogun duro fun ọjọ meje. Agbẹnusọ White House ni ko sI ohun to jọ adehun naa sugbọn awọn sisẹ lati mu adehun kan waye. Olootu ijọba Israel, Benjamin Netanyahu ti wọgile ipe fun pe ki awọn dawọ ogun duro pẹlu Hamas, to si ni oun le gba pe ki awọn dawọ ogun duro fun igba diẹ ti Hamas ba tu awọn eeyan to wa ni ahamọ silẹ. Ogunlọgọ eeyan paapa awọn to n gba itọju lo ti kuro ni ile iwosan al-Shifa lọjọ Satide. Awọn osisẹ ile iwosan naa sọ wọn ni ki awọn kuro ni agbegbe ile iwosan naa. Akọroyin kan to wa ni ile iwosan al-Shifa sọ fun BBC pe awọn eeyan to wa ni ile iwosan naa bayii ni awọn eeyan to n gba itọju ti ko le rin ati awọn Dokita diẹ. “A gbe ori wa soke, ti a si na asia funfun soke,” Khader, akọroyin to ti wa al-Shifa sọ fun BBC. “O le pupọ ni alẹ ana. Iro ado ologun to n bu gbamu n dẹru bani pupọ. Awọn bugbamu fi iho silẹ si ara ogiri ile iwosan , ti si bo awọn eeyan mọlẹ.” Saaju ,Ẹka eto ilera Hamas ni o to eeyan ọgọfa lo wa ni ile iwosan naa to n gba itọju ati ọpọ awọn ikoko ti ko ni iye.
Wo aṣọ àwọ̀sùn tó ń pá ẹ̀fọn táwọn onímọ̀ ṣe síta,Aisan iba jẹ eleyii to wọpọ ni Naijiria to si ti pa ọpọlọpọ eniyan kaakiri ilẹ Afrika ati ni agbaye. Eyi ti mu ki awọn onimọ gbiyanju ọpọlọpọ nkan lọna ati gbogun ti aisan iba naa. A ti ri oriṣirisi aisan iba, tita okun apefọn, ohun ipara to n pa ẹfọn, oogun ẹfọn fifi ati bẹẹ bẹẹ lọ, amọ aisan iba ṣi n pa awọn eniyan lọgọọrọ ni Naijiria. Eyi lo mu ki awọn onimọ iwadii ni awọn fasiti ni Naijiria tun gbimọ pọ lati wa ọna abayọ si aisan iba pẹlu gbigbe ohun miran jade. Awọn onimọ lati fasiti Ipinlẹ Kaduna ati ti Fasiti Bingham ti wa pese aṣọ awọsun ti yoo maa dena ẹfọn lasiko ti gbogbo agbaye si n koju aisan iba. Ajọ Iṣọkan agbaye fi atẹjade lede pe ida marundinlọgọrun eniyan to wa ni ilẹ Afrika ni wọn n koju aisan Iba, paapaa ni ọdun 2021 nikan ṣoṣo. Aṣaaju ninu awọn oniwadii naa, Ọjọgbọn Zakari Ladan ni aṣọ awọsun naa ni awọn ti pese lati koju ẹfọn, ki wọn maa baa jẹ eniyan mọ. Zakari fi ogun rẹ gbari pe se ni awọn ẹfọn yoo maa ku ti wọn ba ti n ba le aṣọ naa. ‘’Pẹlu aṣọ yii eniyan ko nilo lati lo oogun ẹfọn miran mọ , ti o ba ti wọ aṣọ apafọn yii ni alẹ.’’ Ọjọgbọn naa ni ọdun 2020 ni awọn ti bẹrẹ si ni ṣiṣẹ lori rẹ lẹyin ti awọn ri owo iranwọ gba lati ṣe iṣẹ naa. O ni bi aṣọ naa ṣe n ṣiṣẹ ni pe yoo ma fi oorun apakokoro naa sita diẹ diẹ lati inu aṣọ naa ‘’Ti o ba si ti le ẹfọn naa ko si bi o ṣe le jẹ eniyan’’ Amọ ọjọgbọn naa ni ti wọn ba bẹrẹ si ni fọ aṣọ naa agbara rẹ yoo maa dinku. ‘’Bẹẹni wọn le fọ aṣọ naa amọ agbara rẹ yoo ma dinku bi wọn ba ṣe n lo o, o kere tan yoo lo oṣu mẹta ki agbara rẹ to bẹrẹ si ni dinku.’’ Aisan iba ni o ma n waye lẹyin ti ẹfọn ti wọn n pe ni Anopheles to n gbe aisan iba naa si ara ba ti jẹ eniyan. Ẹfọn naa lo n gbe aisan yii kiri to ba ti jẹ eniyan paapaa ni alẹ ti awọn eniyan ba n sun. Ọjọ Karundinlọgbọn, Osu Kẹrin, ọdọọdun ni ayajọ ọjọ igbogunti aisan iba ni agbaye. Awọn ẹda mẹrin to n fa aisan iba ni P. falciparum, P. malariae, P. ovale ati P. vivax. Dokita Usman Qalbusunnah to jẹ onimọ nipa eto ilera ni ileewosan Rigasa ni ipinlẹ Kaduna ni aisan iba ko dinku lorilẹede Niajiria nise lo n pọ si. ‘’O kere tan ni ojumọ ida ọgọts eniyan lo n ni aisan iba, eleyii to fihan pe aisan naa ṣi n goke si.’’ Nkan miran ni pe aisan iba naa n le si lara awọn eniyan nitori awọn oogun ti wọn n lo tako aisan iba naa ko ṣiṣẹ lara awọn eniyan mọ nitori awọn ẹfọn naa n le si ni agbara lara awọn eniyan. ‘’Eyi n mu ki awọn eniyan maa pada si ileewosan lẹyin ọṣẹ kan ti wọn ba ti gbiyanju lati tọju aisan iba nipa lilo oogun oyinbo’’
WHO kéde ìgbáradì fún àjàkálẹ̀ ààrùn Disease X tó ṣéese kò tún mi àgbáyé,Awọn olori ẹka ilera lasiko ipade apero igbimọ World Economic Forum to waye ni Davos, ni orilẹede Switzerland ti bẹrẹ si n sọrọ lori idi pataki to fi yẹ ki agbaye  bẹrẹ igbaradi fun itankalẹ aarun mii. Aarun yii ni wọn pe orukọ rẹ ni ‘Disease x’. Saaju ni ajọ eleto ilera (WHO) ti se ikilọ pe igbaradi fun aarun yii se koko lati dena irufẹ ajalu to waye lasiko Covid 19. Itankalẹ aarun naa se akoba fun ẹka eto ilera, ti awọn orilẹede si padanu ọpọlọpọ owo nitori bi o se mu se akoba ba ọrọ aje wọn. Eyi ni orukọ ti ajọ eleto ilera WHO ya sọtọ fun aarun to seese ko tun tan kalẹ kaakiri agbaye, to ba bẹrẹ si ni kuro ni orilẹede kan si kan. Wọn ti mọ nipa aarun yii saaju ki aarun Covid 19 to waye. O wa lara awọn aarun ti WHO se akọsilẹ rẹ lọdun 2018. Bo tilẹ jẹ pe  wọn ko ti i le sọ awọn ibi pato ti aarun Disease X le gba jade., amọ wọn ni orisun kan to daju ni lati ara awọn ẹranko kan. Eto R&D jẹ igbesẹ agbaye ti ọpọ awọn eeyan fọwọsowọpọ lati dasilẹ. Ajọ eleto ilera, WHO, lo gbe eto kalẹ lati ri i pe igbaradi bẹrẹ. Igbaradi yii jẹ igbesẹ lati ri pe iwadii ati ilana amojuto wa nilẹ fun ajakalẹ aarun to ba waye lojiji. Idi fun igbesẹ yii ni lati le se awọn ayẹwo to tọ ni kiakia, ipese abẹrẹ ajẹsara ni kiakia ati awọn oogun to le doola ẹmi awọn eeyan to ba ni aarun yii ati fun idena de ajalu aarun naa. A ri awọn itankalẹ aarun ni atẹyinwa bi Sars(Severe Acute Respiration Syndrome), Swine flu, Mers (Middle East Respiratory Syndrome), Ebola ati Covid 19. Awọn eleto ilera mọ pe awọn eeyan n bẹru pe itankalẹ to n bọ yii le buru ju ti atẹyinwa lọ tabi se nnkan to buru ju nnkan ti Covid 19 da silẹ lọ. Nitori agbara to ni lati di ajakalẹ aarun, awọn aarun yii ni WHO tọka si pe o le jẹ atọna rẹ: Gẹgẹ bi ajọ WHO ṣe sọ, arun tuntun yii le bẹrẹ bi aisan iba, irora ninu iṣan ara, aarẹ ara, ọrun didun, ẹyin didun, ori fifọ, oju wiwu, ati ki eeyan o ma le wo imọlẹ. Yatọ si awọn ami ti a kọkọ darukọ, Disease X tun le fa ki ara deedee ma a kan eeyan. Lẹyin ọjọ diẹ, o le di airoorun sun, ipaya ati ki eeyan o fẹ ẹ da wa. Inu rirun nibi oke ikun naa le jẹyọ, ẹdọ naa si le wu. Aarun Disease X ni ọpọ ko mọ nipa rẹ sugbọn o ti wa nilẹ. Awọn oniwadii ninu imọ sayẹnsi ati awọn to ni oye nipa eto ilera gbagbọ pe awọn le pese ẹrọ lati koju aarun yii to ba fẹ yiwọ di ajakalẹ aarun. Nibi ipade World Economic Forum l'ọsẹ to kọja, igbimọ kan ti wọn pe ni “Igbaradi fun aarun Disease X”, eyi ti Ọga agba WHO, Dokita Tedros Adhanom Ghebreyesus lewaju fun, salaye nipa gbogbo igbesẹ to yẹ lati gbe lati se igbaradi fun awọn eleto ilera fun ilakọja to n bọ ti aarun naa ba di itankalẹ. “Awọn eeyan n sọ pe eyi le da ibẹruboju silẹ. O dara pe ka gbaradi silẹ fun nnkan to le waye nitori irufẹ rẹ ti waye saaju.” Dokita Tedros salaye nibi ipade apero World Ecomomic Forum pe ajọ WHO ti bẹrẹ si ma gbe awọn aṣẹ kan kalẹ lori igbaradi fun itankalẹ aarun mii. Eyi nii ṣe pẹlu owo fun gbigbọ bukaata itankalẹ ati lilo ibudo imọ ẹrọ to wa ni orilẹede South Africa,  to jẹ ibi ti wọn yoo ti ma peseabẹrẹ ajẹsara. Ajọ European Centre for Disease Control And Prevention, sọ ninu abọ iwadii kan fun ọdun 2022 pe, agbaye le ṣamulo awọn ilana amojuto ajakalẹ aarun to wa nilẹ tẹlẹ, dipo ṣiṣe tuntun. Bakan naa ni wọn gba imọran pe ki wọn se ayẹwo awọn ilana tuntun saaju ki ajakalẹ aarun to o bẹrẹ.
Wo àwọn ànfàní tó wà nínú èpo ọ̀gẹ̀dẹ̀ àgbagbà,Ọpọ eeyan lo fẹran lati maa jẹ ọgẹdẹ agbagba, nigba ti awọn mii fẹràn lati maa fi din dodo. Amọ, ọpọ ni ko mọ awọn anfani to wa ninu epo ọgẹdẹ agbagba. Epo ọgẹdẹ kun fun eroja aṣaraloore eyi to n ṣiṣẹ fun ilera ara eeyan. Wọnyi l'awọn anfani to wa ninu ninu epo ọgẹdẹ. Awọn eroja to n daabo bo ọkan bii phenilic ati flavonoid lo wa ninu epo ọgẹdẹ agbagba. Awọn eroja yii lo maa tun n daabo bo sẹẹli inu ara. Bakan naa ni wọn maa n gbogun ti awọn ohun to le fa arun ọkan, arun jẹjẹrẹ tabi arun itọ ṣuga. Awọn eroja faiba to wa ninu epo ọgẹdẹ maa n jẹki ounjẹ tete da ninu eeyan. Bakan naa ni awọn eroja yii kii jẹ ki inu eeyan kun. Epo ọgẹdẹ kun fun eroja to maa n gbogun ti awọn nnkan to le jẹ ki ara eeyan wu. Eroja aṣaraloore to wa ninu epo ọgẹdẹ maa n daabo bo ikun, o si tun maa n gbogun ti arun to le mu eeyan ni inu. Awọn eroja aṣaraloore to wa ninu epo ọgẹdẹ maa n ṣe anfani to pọ fun awọ ara eeyan. O ni eroja fitami A ati fitami C ninu eyi ti ko ni jẹ ki eeyan tete di ara arugbo. Epo ọgẹdẹ kun fun eroja aṣaraloore ti o maa n gbogun ti aisan ninu ara. Awọn eroja to wa ninu epo ọgẹdẹ maa n jẹ ki eeyan wa ni ilera pipe. Awọn eroja to wa ninu epo ọgẹdẹ agbagba maa n jẹ ki ara mọ. Awọn eroja aṣaraloore yii si tun maa n daabo bo ẹdọ lọwọ arun. Lakotan, epo ọgẹdẹ agbagba ni oniruuru eroja aṣaraloore ninu to wulo fun ilera ara.
Inter-family marriage: Wo oríṣìí àrùn márùn ún tí ìgbéyàwó láàrin ìbátan máa ń fà,Igbeyawo laarin ibatan si ibatan wọpọ laarin ẹya Hausa ati Fulani ju bi ọpọ ṣe ro lọ. Amọ, bi o ti wu ki o ri, igbeyawo laarin ọmọ tẹgbọn taburo fun apẹẹrẹ maa n jẹ ki ibaṣepọ to dan mọran wa laarin ẹbi. Ṣugbọn awọn dokita oniṣegun oyinbo sọ pe, ewu maa n wa ninu irufẹ igbeyawo bẹẹ nigba mii gẹgẹ bi iwadii tawọn onisayẹnsi ṣe. Dokita Ibrahim Musa ti ile iwosan ẹkọṣẹ ogun ni ilu kano to jẹ akọṣẹ-mọṣẹ nipa ṣisẹ iwadii lori ẹjẹ ati aarun inu ẹjẹ sọ pe, igbeyawo laarin ibatan ni ewu kiko arun lati ara awọn obi ninu. Gẹgẹ bi iwadii ti awọn onimọ sayẹnsi ṣe, Dokita Musa ni wọnyii ni awọn arun ti igbeyawo laarin ibatan le fa. Arun foniku-fọlande: Dokita Musa ni arun kan to wọ pọ ninu awọn arun ti igbeyawo laarin ẹbi maa n fa, ni arun foniku-fọlande, taa mọ si sickle cell. O ni awọn obi maa n ṣaa ba ni iru iṣọri ẹjẹ kan naa tawọn oloyinbo n pe ni ''genotype.'' Dokita naa ṣalaye pe iru arun yii yoo maa ran lọ ni ti awọn ọmọ tẹgbọn taburo to ba ni iru ẹjẹ bẹẹ ba si n fẹ ara wọn. Dokita fikun ọrọ rẹ pe, awọn arun ajogunba kan tiẹ wa ti igbeyawo laarin ibatan maa n fa, eleyi tawọn ẹbi gan an kii ṣaba mọ. Arun ajogunba: Iwe iroyin Lancet Health Magazine lọdun 2013 ṣalaye pe, arun inu ẹjẹ obi le ṣakoba fun awọn ọmọ ti wọn ba bi. Fun apẹẹrẹ, obinrin to fẹ ọkunrin ibatan rẹ, o ṣeeṣe ki awọn ọmọ to ba bi ni iru arun to wa lara awọn obi ọkunrin naa. Iṣẹ iwadii awọn onimọ iṣegun fidi rẹ mulẹ pe, wahala arun maa n ṣẹlẹ nigba ti igbeyawo ba waye laarin ọmọ tẹgbọn taburo. Iṣẹ iwadii naa ṣalaye pe, awọn ọmọ to ba jade lati inu igbeyawo ibatan si ibatan papaa julọ, tawọn obi wọn ba jogun arun kan tabi omiran lara awọn obi tiwọn naa. Bibi akanda ọmọ: Ajọ eleto ilera NHS sọ pe, iṣoro arun ajogunba wa kaakiri ni gbogbo awujọ lagbaaye. Ṣugbọn ajọ naa ni bibi akanda ọmọ ṣa baa wọ pọ laarin igbeyawo ibatan si ibatan. Iwadii ajọ NHS tun fihan pe, igbeyawo laarin ẹbi wọpọ laarin awọn ọmọ orilẹede Pakistan to n gbe ni UK. Iṣẹ iwadii ọhun fidi rẹ mulẹ pe, ọpọ iru igbeyawo bẹẹ ni o ṣeeṣe ki wọn bi ọmọ to ni ipenija ara. Dokita Musa ni niwọn igba ti arun kan tabi omiran ti wa ninu ẹbi, yoo maa ran lọ ni, tawọn ọmọ iru ẹbi bẹẹ ba n fẹ ara wọn. Arun ọpọlọ: Arun mii ti igbeyawo laarin ẹbi maa n fa ni arun ọpọlọ, gẹgẹ bi iwadii awọn onimọ sayẹnsi ṣe sọ. Dokita Musa tun sọ pe, awọn arun ajogunba lo maa ṣaa ba jẹ ki oyun bajẹ lara obinrin. Bakan naa lo ṣalaye pe aisan ẹjẹ ruru naa tun wọ pọ ninu igbeyawo laarin ẹbi. ''Iru rẹ ṣẹlẹ laipẹ yii nijọba ibilẹ Batsari nipinlẹ Katsina, nibi ti awọn ọkunrin ati obinrin kan ti wọn jẹ ọmọ ibeji ti fẹ ara wọn. Mẹrin ninu awọn ọmọ ti wọn bi lo ni ipenija ara,'' Dokita Musa lo sọ bẹẹ. Dokita ni awọn ọmọ naa ni ipenija oju ati imu. Arun jẹjẹrẹ oju: Dokita Ramatu Hassan to jẹ olulanilọyẹ nipa arun jẹjẹrẹ oju ni Naijiria tẹlẹ ṣalaye fun BBC pe, igbeyawo laarin ẹbi maa n fa arun jẹjẹrẹ oju. Dokita Hassan ni ''arun yii maa n bẹrẹ nigba ti ọmọ ba wa ni ikoko, yoo si maa gbilẹ sii bi ọmọ ṣe n dagba, nigba to ba ya ọmọ naa le ma riran mọ.'' O ṣalaye pe iru arun yii wọ pọ lapa ariwa orilẹede Naijiria, nibi ti iru igbeyawo bẹẹ ti wọpọ. ''Irun arun jẹjẹrẹ oju yii ti maa n mu ọmọ ti wọn tiẹ to bi sile aye nitori arun ajogunba ni,'' Dokita Hassan lo sọ bẹẹ.
̀̀́Wo ǹkan mẹfà tí o kò mọ nípa ẹyà Coronavirus tuntun,Ẹya arun coronavirus tuntun tun ti gbode ti o si ń tete tankalẹ ni ilu Amẹrika, ilu Ọba naa ti kẹfin ẹya coronavirus tuntun naa. Awọn ohun ti o yẹ ki o mọ nipa coronavirus  XBB.1.5 tuntun ree... Ẹya coronavirus yii jẹ ọkan lara ẹya arun coro miran ti o gbode lẹyin igba akọkọ ti arun coronavirus gbode ni ọdun 2021. Eyi ti o ti bii ẹya arun miran bi omicron eyiti o yara tan kalẹ ju eeya coronavirus akọkọ. Ẹya corona XBB.1.5 lọ jade latara  ẹya XBB. Ti wọn kọkọ ri ni ilu Ọba UK ninu oṣu kẹsan-an, ọdun 2021 ṣugbọn ti wọn ka si aarun ti ko lagbara ju gẹgẹ bi iwadii awọn oniṣegun. Arun coronavirus eya XXB ni awọn eroja ti o ma n jẹ ki o soro fun awọn kokoro digboluja inu ara rii wọn. Ọjọgbọn Wendy Barclay lati ile iwosan ijọba ni ilu Ọba Imperial College ni XBB.1.5 ni aisan korona titun miran ti wọn pe ni F486p ni ọna lati lugọ lai farahan. \n\nAwọn onisegun lati ajọ to gbogunti arun lagbaye WHO ni iyatọ wa laarin ẹya arun korona XBB.1.5 Ati ti Omicron to ti ṣaaju tan kalẹ, wọn ni ẹya tuntun yii XBB.1.5 kò lagbara to eya omicron ti awọn si gbiyanju lati ṣe iwaadi to peye lori rẹ. Lorilẹede Amẹrika ida ogoji awọn ti o ni arun korona ni o je ti ẹya titun ti XBB.1.5 lati inu oṣu kejila ọdun to kọja ida mẹrin awọn to ni aarun corona lọ jẹ ti ẹda titun XBB.1.5 eyiti o ti yato si ẹda Omicron. Awọn to ko aarun corona ni orilẹede Amẹrika ti Pọsi pẹlu akọsilẹ awọn ilẹ iwosan lorilẹede naa. Ọjọgbọn Barclay ni ẹru aarun corona titun yii nba oun nitori abeere ajesara ti awọn eniyan gba ṣẹṣẹ ko maa ni agbara too lati bori aarun korona XBB.1.5 titun . Ọjọgbọn Hunter ni ko ti si ẹri to daju pe aarun korona XBB.1.5 lagbara lati ran eniyan lọ si ile iwosan tabi paayan bii ẹya omicron to wa ṣaaju. \n\nO ni iyalẹnu Lọ jẹ pe awọn eniyan bẹru aarun korona ti o ja ni orilẹede China lai naani ẹya titun ti o ṣẹṣẹ beere ni ilu Amẹrika. \nỌjọgbọn David Heymann ni orilẹede China ko lati fi akọsilẹ iye awọn to lugbadi aarun naa sita eyi ti yoo ran awọn oniṣegun lọwọ lati mo n bi aisan XBB.1.5 ṣe n tan laarin awọn ti ko gba abẹrẹ ajesara COVID-19.
Ṣé lóòtọ́ọ́ ni ewu wà nínú gbígbé oúnjẹ pamọ́ sínú ẹ̀rọ a mú omi tutù?,Ẹrọ a mu omi tutu ti oloyinbo mọ si refrigerator ni o wa fun sise itọju nnkan lati ma bajẹ paapa omi to wa ni ike tabi kọpu. Ẹwẹ, awọn eeyan n lo ẹrọ yii lati ko ounjẹ si ati awọn ohun mii to wulo pamọ sinu rẹ lati ma le jẹ ko le bajẹ. Eyi to gbajumọ ju ti wọn ma gbe sinu ẹrọ naa ni ounjẹ sise, ti wọn ko le jẹ tan, ọbẹ sise, ẹran sise tabi tutu ti wọn ko fẹ ko bajẹ. Sugbọn awọn onimọ iṣegun ti jẹ ko di mimọ pe ewu wa ninu lilo ẹrọ yii lati gbe  ounjẹ pamọ si, to si aisan si ago ara eeyan ti ko ba sọrọ. Dokita Auwal Musa Umar, olori fun ẹgbẹ awọn dokita onimọ nipa ounjẹ lorilẹede Naijiria, ti ẹka ipinlẹ Kano ni ewu mẹrin lo wa nipa gbigbe ounjẹ si ẹrọ amu omi tutu yii Ounjẹ ti wọn ba gbe sinu ẹrọ  amu omi tutu ma padanu adun to wa ninu rẹ. Ti adun to ba ounjẹ wa ba ti pora, ko si anfani ti ounjẹ naa le ṣe mọ. O ni adun ounjẹ lo jẹ ki a ni oye irufẹ ounjẹ ti a n jẹ “Ti o ba ti padanu adun to ba ounjẹ wa lati ilẹ, o ni le jẹ,” Dokita salaye. Dokita ni ounjẹ ti wọn ba gbe sinu ẹrọ yii lo ṣeeṣe ko padanu awọn eroja aṣaralore to wa ninu ounjẹ naa eyi to yẹ ko ṣe anfani fun ago ara wa. O ni sisọ adun ninu awọn ounjẹ yii nu yii lo n fa nnkan ti a n pe ni ‘Ebi to farapamọ’. Awọn eroja kan wa to le parun it wọn ba ri otutu tabi ooru to pọju. “Eroja vitami C tabi vitami B wa lara awọn vitami to ma n parun ti wọn ba wa ninu ẹrọ amu oni tutu fun igbapipẹ”. Dokita Auwal fikun pe aisi awọn eroja yii ninu ago ara awọn eeyan le mu ewu dani nitori bi wọn ṣe n parun ninu ẹrọ amu omi tutu ti a n gbe wọn si. Awọn eroja yii lo ma gbe ogun ti awọn aarun to ba kọlu ago ara , fun idi eyi, ti wọn ko ba wa ni ago ara, o le fa ọpọlọpọ ewu. Jijẹ ounjẹ ti wọn gbe pamọ si ẹrọ amu omi tutu le fa ara sisan gẹgẹ bi onimọ ṣe salaye. O fikun pe ounjẹ ti wọn ba gbe sinu ẹrọ amu omi tutu ma n ko ọra to wa ninu ounjẹ jọ, to si jẹ pe ti wọn ba tun gbe kana, ki se gbogbo ọra naa ni yoo kuro. “A dẹ mọ pe ti ọra ba pọju, o le jẹ ki eeyan sara asanju, eyi to tun le fa orisiri aisan.” Dokita Anwal Musa Umar ni fifi ounjẹ papmọ sinu ẹrọ yii le fa ki iyọ lekun ninu ounjẹ. “Bi ẹrọ naa ṣe n tutu le fa afikun iyọ sinu ounjẹ. “Ọpọlọpọ aisan ni eyi le fa nitori bi ẹrọ na ṣe ko ọra jọ.” Yatọ si ifunpa giga ati aisan ọkan, itọ suga, aisan kidirin ni eyi ke fa sago ara eeyan. “Gbigbe oubjẹ sinu ẹrọ yii ma di iyọ sinu ounjẹ naa.” Dokita Anwal Musa Umar ni awọn nnkan to yẹ ki a ma ko pamọ sinu ẹrọ amu oni tutu ni omi mumu, ati awọn eso olomi kọọkan, “Ninu wọn ko ki n bajẹ, fun idi eyi ti wọn ba wa ni ẹrọ amu omi tutu, ko si ipalara ti wọn le ṣe. Onimọ yii ni awọn ounjẹ to ba le bajẹ ni ko yẹ ko wa ninu ẹrọ amu omi tutu. “Ounjẹ to ba jẹ bi ẹran, ẹfọ ati awọn nnkan mii ni ko yẹ ki a gbe sinu ẹrọ amu omi tutu. “Awọn ounjẹ to ba ti le padanu adun ni ko yẹ ki a gbe sinu ẹrọ yii..” O ni ti ẹfọ ba pẹ ju ninu ẹrọ yii, o le padanu awọn vitami ati eroja to wa ninu rẹ. Dokita ni iwadii fihan pe ounjẹ ti a ba gbe pamọ ko gbọdọ kọja wakati mejidinlaadọta. O ni awọn ounjẹ to ba jẹ pe wọn din le lo ọjọ mẹrin lai bajẹ. “To ba ti jẹ pe o fi nnkan bo ounjẹ, o le wa lai bajẹ fun ọjọ mẹrin.” Ọpọ eeyan lo ma n gbe ounjẹ kana lẹyin ti wọn ba gbe kuro ninu ẹrọ amu omi tutu  ki wọn to jẹ. Ẹwẹ, Dokita ni gbigbe ounjẹ si ẹrọ yii fun igba pipẹ le ma jẹ ki kokoro wa ninu ounjẹ naa. “Sugbọn kete ti wọn ba ti gbe sita, ni o ṣe ki kokoro tẹnu bọ ounjẹ nitori adikun to n de ba bi o n ṣe tutu, O wa fikun pe ti ounjẹ naa ba ti de ori ina, o ni iye gbigbona ti yoo ṣekupa awọn kokoro to ti ẹnu bọ ounjẹ naa.
‘Èͅfoͅn tuntun tó ń fa àìsàn ibà míràn tún ti woͅ ilú’,Ileesͅeͅ eto ilera ni orileͅede Ghana ti kede pe eͅfoͅn tuntun kan to n fa aisan iba ti woͅ ilu wa, eleyii ti woͅn pe orukoͅ reͅ ni Anopheles Stephensi. Ileesͅeͅ eto ilera naa ni awoͅn se awari eͅfoͅn naa ni agbegbe Dansoman ati Tuba ni oul iul orileͅede naa, Accra. Woͅn ni igba akoͅkoͅ ni yii ti awoͅn yoo ri iru eͅda eͅfoͅn bayii, ti woͅn sa[ejuwe reͅ geͅgeͅ bi eyi tik ii gboͅ, tik ii gba. Amoͅ adari ajoͅ NMEP, Nana Yaw Peprah ni gbogbo eto ti wa nileͅ lati gbogun ti aisan iba yii. Oͅdun 2019 ni Anopheles Stephensi koͅkoͅ woͅ ileͅ Afrika, leͅyin to ti ja ranyin ni awoͅn ilu bii Ethiopia, Sudan, Somalia ati Naijiria. Ijoͅba ileͅ Ghana ni osu Keͅta òͅun ni awoͅn koͅkoͅ keͅeͅfi reͅ, ti o si lagbara ju awoͅn oogun apa eͅfoͅn loͅ. Ninu oͅroͅ Ajoͅ WHO, ajoͅ naa ni eͅfoͅn naa le da wahala aisan iba sileͅ ni Afrika ju ti teͅleͅ loͅ nitori atanka reͅ. Idi ti woͅn fi n pe ni kii gbo -kii gba ni pe; Ileeseͅ eto ilera ni Ghana ni awoͅn ti gbe igbimoͅ amuseͅya sita ti yoo ri pe ijoba bori eͅfoͅn tuntun naa. Lara awoͅn ohun ti woͅn yoo se ni; Orileͅede Ghana ti di orileͅede akoͅkoͅ to buwoͅlu abeͅreͅ ajeͅsara aisan iba ti awoͅn animoͅ sayeͅnsi sapajuwe pe yoo soͅ igba di oͅtun Abeͅreͅ ajeͅsara naa ni woͅn pe ni R21 to sisͅͅeͅ ju awoͅn abeͅreͅ miran loͅ lati gbogun ti aisan iba. Ijoͅba ni awoͅn n se ayeͅwo reͅ loͅwoͅ ki awoͅn to lee fun awoͅn araalu. Bakan naa ni ajoͅ WHO n gbe igbeseͅ lati buwoͅlu abeͅreͅ ajeͅsara naa. O kere tan egberun loͅna eͅgbeͅta eniyan ni aisan iba n pa ni oͅdoͅoͅdun, paapaa awoͅn oͅmoͅde.
World TB Day: Àwọn nǹkan tó ṣe koko tó o le má mọ̀ nípa ikọ́ọfe,Aarun ikọ fee jẹ ọkan gbogi ailera ti o maa n ṣakoba fun ẹdọ fooro lara awọn to ba lugbadi rẹ. Kokoo aifojurikan lo maa n fa aarun yi taa mọ si Mycobacterium tuberculosis. Yatọ si ẹdọ fooro, a tun maa ṣe akoba fun kidinri, ẹgun ẹyin ati ọpọlọ eeyan. O ni awọn nkan miran tio o y ki o mọ nipa aarun yi, di ree ninu wọn. Ninu alaye tawọn onim sayẹnsi sọ, meji ni ikọ fee pin si. Akọkọ leleyi ti kii ran taa mọ si LatentTB ti ẹlẹkeeji si jẹ eyi to maa n ran ka, Ẹni to ba ni eleyi ti kii ran yi kii se afihan apẹr kankan koda o le ma rẹ iru ni bẹẹ. Ko wọpọ ki ẹni to ni iru ikọ fee yi ko ran lomiran.Pupọ awọn to ni iru ikọ yi, aywo ẹjẹ tabi awọ wọn lo le fihan pe wọn ni iru ikọ yi Itọju ṣe pataki fun iru ẹni bayi ki ikọ to ni yi ma ba di eleyi ti yoo tan kaakiri. Lalae gba itọju ida 5-10 awọn to ni ikọ fee yi lo le pada wa ni ikọ fee gangan lọjọ iwaju. Two types of TB exist - Latent TB infection (non-infectious) and TB disease (infectious). Ninu awọn apẹrẹ to maa n se afihan pe eeyan ni ikọ fee ni pe yoo maa wukọ ẹjẹ ti aya a si maa ta iru eeyan bẹẹ. Irufẹ awọn to ni iru ikọ yi a maa ru, wn a maa laagun lalẹ, iba a maa daamu wọn pẹlu otutu ti yoo si maa tete rẹ wọn. Itọju wn a maa gba to nkan bi oṣu mẹfa ti wọn a si maa fun wọn ni orisirisi oogun lati fi koju ikọ yi Ikọ yi jẹ ọna kan gbogi to n fa iku awọn to ni aisan HIV.Awọn to ba ni itọ ṣuga naa wa ninu ewu ikọ fee Inu afẹfẹ lawọn eeyan n gba ko ikọ fee Bieeyan ba sin lẹgbẹ rẹ towukọ to sọrọ tabi to kọrin, ti o ba ni ikọ fee, ọna ree ti wọn fi le tan kokoro aifojuri ikọ yi ka. Bi eeyan ba pin ounjẹ to ba ọwọ tabi to fọwọ kan awo ile igbọnsẹ ko le ti atibẹ ko ikọ fee. Lọdun 2019 nkan bi miliọnu mẹwaa  eeyan  lagbaye lo ko ikọ fee ti awọn miliọnu 1.4 to fi mọ awọn to ni HIV padanu ẹmi wọn gba tọwọ ikọ yi Okere tan eeyan biliọnu meji, ida kan iye eeyan to wa lagbaye ni wọn ni ikọ fee eleyi ti kii foju han. Lọdọọdun ni Naijiria eeyan 245,000  lo maa n padanu ẹmi wọn lọwọ ikọ fee . Awọn to maa n ṣẹṣẹ lugbadi rẹ si jẹ nkan bi 590,000.Ninu onka yi, awọn to ni HIV ninu wọn a si maa to 140,000. Ni akọsilẹ TB ko ida mẹwaa ninu ida ọgọrun aisan to n ṣeku pa awọn eeyan ni Naijiria. Njẹ abẹrẹajẹsara wa fun ikọ fee? Ajọ ilera lagbaye WHO d gba awọn eeyan ni imọran lati gba abẹrẹ ajẹsara BCG nigba kigba ti wọn ba ṣi wa ni ikoko. Ṣugbọn ni orileede Naijiria to se pe ajakalẹ aarun yi peleke, ni kete ti wọn ba ti bi ọmọ ni wọn ti maa n gba fun wọn ni ile iwosan ki ọmọ naa to ṣalabapade kokoro to n fa ikọ yi.
"Wo àwọn àbùdá mẹ́jọ tí àwọn tó ti lé ní ọgọ́rùn-ún ọdún láyé máa ń ní,Margarita Flores n dide ni kutukutu ni ojojumọ. Yoo jẹ ounjẹ aarọ, lọ fun rinsẹ ti yoo si tun ka iwe. O sọ pe o nifẹ lati ṣe ju bayii lọ, bii lọ si ibi-idaraya. ṣugbọn gẹgẹ bi ẹni ọgọrun ọdun leni meje (107), awọn ẹsẹ rẹ ko ni agbara to nilo. “Mo le jẹ ki wọn rin sii ko le mọ wọn lara,” o ṣe awada pẹlu akọroyin BBC Fernanda Paúl lati ile rẹ ni ilu Santiago ni Chile. Lasiko ifọrọwerọ mi pẹlu ẹni ọgọrun-un ọdun naa, o sọrọ ni irọrun, ti mo si gbọ ohun to n sọ daada. O ni awọn ọrẹ, ati ọmọbirin kan ti o wa pẹlu rẹ lojoojumọ. O sọ pe: “Ní ọjọ orí mi, mo ṣi fẹ ṣe ọpọ nnkan. Margarita jẹ apẹẹrẹ rere ti awọn amoye abuda sọ pe ọpọlọpọ awọn eniyan ti o ju ọgọrun un lọ to si tun wa ni ilera: igbesi aye, resilience ati ifẹ lati ṣe ajọṣepọ. Margarita jẹ apakan ti aṣa to gboro. Gẹgẹ bi ajọ agbaye (UN) se ti sọ, o wọpọ fun awọn eeyan lati fẹ abẹla to le ní Ọgọrun un fun ọjọbi wọn. Ni ọdun 1990, awọn eeyan ẹgbẹrun mejiladọrun nikan ni wọn ni anfaani yẹn, sugbọn lọdun  2021 iye awọn eeyan yii lo ti di pupọ si 621,000. Bo ti lẹ jẹ pe awọn iwadi jiini nipa igbesi yii ti awọn onimọ si ṣe itupalẹ iṣẹlẹ yii, ọpọlọpọ awọn amoye to n  ṣe tọju n kopa nla ninu iwadii. María Dolores Merino, onimọ ìjìnlẹ-ọkan ati ìmọ ẹkọ ní fasiti Complutense ti Madrid, Sípéènì, jẹ ọkan lara wọn. O ti ṣe iwadii awọn ọgọrun ọdun fun ọpọlọpọ ọdun. Ninu ọkan ninu awọn ẹkọ rẹ to ṣẹṣẹ jade, iwadii rẹ ri pe awọn ẹgbẹ yii ni awọn ohun afijọ mọkandinlogun. O ti pin wọn si awọn isọrimẹjọ, eyi ti a ṣe akojọ si isalẹ. Ọkan ninu awọn abuda ni okun tabi agbara, to jẹ mọ riri ara ẹni to o wa laaye, to kun fun ọpọlọpọ agbara María Dolores Merino ṣalaye fun BBC pe: “Ó yani lẹnu gan-an: awọn eeyan to le ni ọgọrun -un ọdun ta a fọrọ wa lẹnu wo ní ìfẹ ọkan lati tẹsiwaju gbigbe ile aye. “Tí ẹ ba ń ba wọn sọrọ, o ní sọ pe ẹni yẹn ti le ni ọgọrun-ún [100] ọdún. Ni gbogbo rẹ, a le sapejuwe wọn gẹgẹ bii ẹni to ri ara rẹ gẹgẹ bii ti ẹnikan to n kere lọjọ ori, ”o ṣafikun. Lara  awọn ti o kopa ninu iwadii Merino ni awọn obinrin ati awọn ọkunrin ti wọn tẹsiwaju lati ṣiṣẹ titi ti wọn fi di ẹni ọdun mejidinlọgọrun. Wọn tun gbiyanju lati kopa ninu awọn iṣe to n ṣe ara loore, gẹgẹ bi lilọ si oke ati isalẹ awọn pẹtẹẹsì lojoojumọ, títa ayo kaadi ere, tabi ṣiṣe Sudoku. Stacy Andersen jẹ oludari-alakoso ti Ikẹkọ New England Centenarian, ile-iṣẹ kan ni ilu Amẹrika ti Boston to jẹ ẹka Iwadii lori awọn eeyan to le ni ọgọrun ọdun lọ. O gba pe igbesi aye to ni okun jẹ abuda ọlọpọlọ pataki kan. “Ọpọ awọn eeyan sọ pe awọn n gbadun igbesi aye ati pe, fun mi,o jẹ ohun iyalẹnu,” o sọ fun BBC. Gẹgẹ bi ìwadii tí María Dolores Merino ṣe ṣafihan, awọn eeyan tí wọ́n ti le ní ọgọrun un ọdun saba ma a nifẹ ba awọn eeyan sọrọ. “Wọn ni ìbaṣepọ ọlọyaya pẹlu idile wọn tabi awọn ọrẹ wọn. Wọn ṣe iranlọwọ fun awọn miiran nigbati wọn ba le se ati pe wọn nifẹẹ pupọ. eyi ti o ṣe pataki pupọ, ” Stacy Andersen sọ pe iṣẹ rẹ ti mu ṣe akiyesi pe awọn eeyan yii jẹ eeyan “to ni nifẹ lati  pade awọn eeyan tuntun.” “Ṣugbọn o ṣeni laanu pe ọkan ninu awọn alebu pipe ọgọrun un ọdun o le padanu ọpọlọpọ awọn ọrẹ ati ẹbi rẹ. Nitori naa agbara lati pade eeyan tuntun ati ṣii si awọn asopọ tuntun jẹ pataki gaan, ”o ṣafikun. Margarita Flores sọ pe nini awọn ọrẹ ""ṣe pataki pupọ"". O ṣalaye pe: “Nítori pe lọna yẹn, mi o ni da wa. Iwa miiran ti awọn eeyan to ti pe ọgọrun ọdun pin ni ìfarajin, gẹgẹ bii iwadii ṣe sọ. “Ni gbogbo rẹ, saaju wọn ti jẹ eeyan to mọ ojuse, oye ati eeya to n ṣiṣẹ takuntakun. Wọn ní ìfarajin lati mu ero wọn wa si imusẹ,” ni María Dolores Merino sọ. Ile ẹkọ Stacy Andersen (New England Centenarian) ti n ṣe ikẹkọ ihuwasi ti awọn ọmọde fun ọgọrun un ọdun. O sọ pe eyi jẹ nitori “ni gbogbo rẹ, wọn tẹle ipasẹ awọn obi wọn. “A se akiyesi pe ani ní ogun ọdun sẹyin, wiwa laaye ní ìsopọ pẹlú nini koko gíga laye. Wọn ni awọn ibi-afẹde ti wọn fẹ lati ṣaṣeyọri. Wọn rii pe ọjọ kọọkan ni idi kan ti rẹ, ”o sọ. “Ọkan ninu awọn ẹgbẹ ti o ti ṣe iwadii ni pẹkipẹki nípa ọpọlọ wa ni Japan. Ati pe wọn ni gbolohun ọrọ yii ti wọn pe ni 'Ikigai', eyiti o ni idi kan lati dide ni gbogbo owurọ - eyi fara oẹ nini koko pataki ni igbesi aye. “Mo ro pe iyẹn gaan ṣe ipa nla ni wiwa ni ẹni ọgọrun un ọdun,” Andersen ṣafikun. Akitiyan jẹ ọkan pataki  ninu awọn abuda fun ti awọn eeyan to jẹ ẹni ọgọrun un ọdun tabi ju bẹlọ, ni ibamu pelu iwadi awọn ẹgbẹ kan. Nini Akitiyan - ni a le sapejuwe gẹgẹ ni anfani lati bori awọn ipọnju, ati paapaa lati ni okun nipasẹ iriri yẹn - ni ibatan  si igbesi aye gigun. ""O jẹ orisun ti o lagbara pupọ, nitori pe o fun ọ laaye lati koju awọn ipọnju ati siwaju, laisi ipalara ti ẹmi nipasẹ rẹ,"" Merino sọ. “Nipa nini iru igbesi aye gigun bẹ, awọn eniyan laise aniani ti ni iriri to nira pupọ,bii awọn iṣẹlẹ to ti waye sẹyin  - gẹgẹ bi ogun tabi awọn ajakale-arun - si pipadanu awọn ololufẹ.” Stacy Andersen gba. Ó sọ pe: “O daju pe wọn banu jẹ lori awọn nnkan to ti waye tẹlẹ, ṣugbọn wọn fi wọ́n sílẹ̀ sẹyin, wọ́n sì ń tẹ síwájú. Gẹgẹ bii awọn oniwadi, awọn eeyan to ti pe ọgọrun un ọdun maa ṣe afihan ifarahan lati ṣe awọn ipinnu tiwọn, ti iṣakoso igbesi aye wọn si wa lọwọ wọn. Merino ṣalaye pe: “Wọn ti ṣeto aye wọn ní ilana ti wọn fẹ. ""Wọn tun ti mọ bi a ṣe le wa awọn anfani, wọn si pinnu ara wọn eyi ti wọn yoo lepa."" Iwadi ti laipe yii lati ọwọ María Dolores Merino tọka si pe awọn eniyan ti o ju ọgọrun un ọdun lọ ọkan to jafajafa, abuda bii iwariiri, ifẹ si ẹkọ ati ikẹkọ ara-ẹni. Awọn tí a fọrọ wa ọrọ lẹnu wo fun ìkẹkọọ naa fi ifẹ han si ohun to n sẹlẹ lagbaye or n kẹkọọ nípa nnkan ti yoo wulo fun wọn. Merino sọ pé: “Ni ọpọ ìgba wọn jẹ onkawe nla, tí wọn si ni awọn akojọpọ ìwe to fani mọra. Margarita Flores jẹ ọkan ninu wọn. Lọwọlọwọ, o n ka iwe nípa itan aye ti Pope Francis. ""Ṣugbọn mo ka ọpọlọpọ awọn ohun miiran lati ji peepe  - lati awọn iwe-akọọlẹ aṣa aṣọ ríran si awọn iwe-ifẹ,"" o fi igberaga ṣe alaye. Stacy Andersen sọ pe “Awọn eeyan to ti le ni ọgọrun un ọdun ni lati ni ero rere. ""O ṣọwọn lati gbọ pe ẹni ọgọrun un ọdun kan sọ pe: 'O wu mi pe ki maa wa laaye.' Ṣugbọn ti o ba beere lọwọ ẹni ogoji ọdun, ṣe o fẹ to ẹni ọgọrun un ọdun laay, pupọ wọn yoo sọ pe 'Rara'. Gẹgẹ bí iwadii Merino ṣe sọ, awọn agbalagba to ti le ni ọgọrun un ọdun ni inu wọn ko ki dun nitori ero pe wọn ko ni pẹ jade laaye Margarita Flores sọ pe o wa ni igba gbogbo ni ẹmi ohun yara. “Gbogbo eeyan sọ fun mi pe mo wa ni alaafia … nitori naa, Mo wa pa ni igba gbogbo,” o sọ. Ni ipari, Ọgbọn orí jẹ ihuwasi ti ọpọlọpọ awọn eeyan to jẹ ọgọrun un ọdun ni. Gẹgẹ bi Merino ṣe sọ, awọn eeyan wọnyi ni agbara oye lati ronu, ronu, yanju awọn iṣoro pẹlu aṣeyọri, ati lati kọ ẹkọ ni kiakia. “Ọpọlọpọ awọn ihuwasi ti awọn eeyan to ti le ni ọgọrun un ọdun ma hu lo lọ si oye. “Fun apẹẹrẹ, wọn ni awọn abajade eto-ẹkọ yanranti ati awọn abajade alamọdaju, wọn ti kọ ara wọn, wọn ni ipinnu, wọn le koju idojukọ paapaa ti wọn ko ba kọ wọn nipa rẹ ti wọn yoo se aṣeyọri, wọn nifẹ lati kọ ẹkọ, ibaraẹnisọrọ wọn yara, wọn jafafa  ati pe wọn ni iranti to dara, ”O salaye. -- ""Margarita, kini ohun to lo lati de ẹni ọdun 107?"" Mo beere lọwọ rẹ lori foonu. - ""Emi ko mọ. Ni igba gbogbo mo wa ni alaafia. Mo n fi igbagbogbo se is, boya wiwun tabi ṣe awọn ohun miiran. Nipa ṣiṣe awọn nnkan wonyi, n ko ri aye lati ronu. Margarita ni eeyan to dagba julọ ni agbegbe rẹ, Santiago,""La Reina"". Ati pe botilẹjẹpe o mọ pe o ti ń “rẹ” oun, awọn alaṣẹ ni agbegbe rẹ ti ṣe ileri fun u pe wọn yoo ṣeto ayẹyẹ nla kan ti o ba pe ọdun 110. “A yoo ṣe ayẹyẹ kan. Nitori naa ko si akoko lati sinmi,” o sọ, pẹlu ọyaya"
Báwo lo ṣe leè dá ayédèrú ohun mímu mọ̀ lákokò ọdún yìí?,Ajo to n moju to ounjẹ ati oogun lorilẹede Naijiria (NAFDAC) ti rọ awọn araalu lati la oju wọn daadaa ki wọn too ra ohun mimu kọkan lakoko ọdun yii, yala o jẹ ọlọti abi ẹlẹrindodo. Ajọ naa ni ki wọn maa wo ohun mẹrin to ṣe pataki bii ibi ti wọn ti fẹẹ raja, oye ti wọn n ta ọja naa, bi ọja naa ṣe ri ati irufẹ ọja to jẹ, ki wọn to ra ohunkohun. Amọran yii lo wa latọwọ NAFDAC lẹyin ti ajọ naa pẹlu atilẹyin awọn agbofinro wọ ọja Eziukwu (ti a mọ si ọja Cemetry) nilu Aba, nipinlẹ Abia, lapa ila-oorun guusu Naijiria. Ajọ naa lo wọ ibutaja to le ni ojilelugba ninu ọja naa ti wọn ti sọ di aaye ipọti, nibi ti wọn ti n ṣe ayederu ohun minu leyi to n fa ipalara fun araalu. O le ni ẹẹdẹgbẹjọ paali ayederu ohun mimu ti ajọ na bajẹ ninu ọja naa, ti wọn si ko ọọdunrun paali lọ agọ wọn. Oye ti wọn lee ta awọn ọti ti wọn bajẹ ati eyi ti wọn ko lọ lo le ni aadọtalelẹẹdẹgbẹrin miliọnu naira. Ajọ naa wi pe awọn mẹwaa ni wọn mu ninu ọja naa ti yoo foju ba ileẹjọ lẹyin ti iwadii ba pari. Gẹgẹ bi NAFDAC ṣe wi ninu atẹjade wọn, “lara awọn ohun buruku ti wọn n ṣe ninu ọja yii ni ṣiṣe ayederu oniruuru ọti bii Seaman Schnapps, Henessy, Four Cousins, Carlo Rossi, Jenney, Chelsea London Dry Gin, Schnapp Dry Gin, McDowells, Black Labels, Gordons, Martell, Campari, Smirnoff ice, Eva Non-Alcoholic Drink, Evra Non-Alcoholic Drink, Cartel ati bẹẹbẹẹ lọ. “Bakan naa ni wọn tun n yi ọjọ ti awọn ọja bii peak milk, miliki oniyẹfun, ketchups, yoghurt ati Coca Cola yoo bajẹ pada, ti wọn n sun-un siwaju. “Gbogbo ọja ayederu yii ni wọn maa n ṣe lọjọ ti wọn si maa n ta fun awọn araalu ti ko nimọ nipa ohun ti wọn n ṣe.” Ajọ naa ni awọn ibutaja ti wọn sọ di ile ipọti naa lo dọti, ti wọn si n lo omi ti ko dara, kẹmika buruku, awọn aloku igo ti ko mọ, ayederu ọra, atawọn nkan miran. Ninu atẹjade ti ajọ NAFDAC fi lede, ọga-agba ajọ naa, Ọjọgbọn Moji Adeleye, ṣalaye ọna ti wọn fi n ṣe awọn ayederu ọti yii. O wi pe niṣe ni wọn maa n po oriṣiriṣi kẹmika oloro pọ mọ awọn pọkulowo orisun ṣuga ati sitaaṣi, atawọn nkan miran ti ko dara fun agọ ara. Eyi lo n waye lakoko ti ọpọ ọmọ Naijiria, paapaa julọ awọn gbajugbaja olorin ati oṣere n kede lori ẹrọ ayeluja pe ayederu ohun mimu ti pọ nigboro. NAFDAC waa rọ awọn araalu lati bun ajọ naa gbọ ti wọn ba kẹẹfin ẹnikẹni abi aaye ti wọn ti n pọn ayederu ohun mimu lagbegbe wọn. Ṣe ajọ to n moju to eto ilera lagbaye, WHO, lo ti fi lede ṣaaju ninu ijabọ wọn lori ọti ati eto ilera pe o le ni miliọnu mẹta eeyan to padanu ẹmi wọn jakejado agbaye latari mimu ohun oloro latara ọti. Bakan naa ni ajọ to n ṣe iwadii arun jẹjẹrẹ lagbaye, IARC, wi pe ọkan ninu awọn mẹwa to ba ni arun jẹjẹrẹ ni Naijiria lo nii ṣe pẹlu ọti, to si jẹ pe o le ni ida mẹrin ninu ọgọrun awọn to ni arun jẹjẹrẹ ni Naijiria lọdun 2019 to jẹ pe ayederu ọti lo ṣe okunfa rẹ. Ajọ NAFDAC ni ki awọn araalu o maa wo awọn orukọ ati nkan miran ti wọn kọ sara ohun mimu ti wọn ba fẹẹ ra daadaa ki wọn too raa. Lara ohun ti wọn ni ki wọn maa wo ni: Aaye ti wọn ti fẹẹ raja: Awọn oriko itaja ti ajọ NAFDAC ba fọwọ si nikan ni ki wọn ti maa raja. Oye ti wọn n taa: Ti ohun ti ẹ ba fẹẹ ra ba ti wa ni ẹdinwo ju bo ṣe yẹ lọ, abi wọn ko fi owo-ori ọti to yẹ ki wọn fi lee, ẹ funra. Apoti abi ami ara rẹ: Awọn ohun ti wọn  kọ sara apoti ati beba ti o wa lara ohun mimu naa lo gbọdọ ba ara wọn mu, to si gbọdọ yatọ si ayederu. Orukọ ileeṣẹ ati nọmba ẹrọ ilewọ awọn to ṣee gbọdọ wa nibẹ. Ki wọn si tun woo daadaa pe wọn ko tii ja ori ọti naa. Bakan naa ni wọn le fi foonu wọn wọ ila ami idanimọ to wa lara rẹ ti yoo fihan lori ayelujara boya ojulowo ni abi ayederu. Ọja naa funra rẹ: Awọn ọja teeyan ba fẹe ra ti oorun rẹ ba da bii ti ohun ti wọn fi n ṣi ọda lara ile abi eekanna lo jẹ ayederu dajudaju. Ajọ NAFDAC wi pe lara awọn ohun ti ayerederu ohun mimu lee fa ni:
Pneumonia: Dókítà ní kòkòrò àìfojúrí ló ń fàá òtútù àyà,Ọpọ asọdun lo maa n waye nipa aisan kan ta n pe ni otutu aya eyi ti oloyinbo n pe ni Pneumonia. Koda, aisan yii wọpọ ni Naijiria, paapa laarin awọn ọmọde, ti ajọ Unicef si ti kede pe orilẹede Naijiria wa lara awọn ti aisan naa ti wọpọ lagbaye. Nigba to n ba BBC Yoruba sọrọ, Onisegun oyinbo kan, Dokita Afeez Oladele ni aisan otutu aya ko ni ohunkohun se pẹlu otutu rara nitori eeyan lee sun si ori ilẹ lasan tabi si aya si ẹrọ amuletutu lai wọ asọ, ti onitọun ko si ni ni otutu aya rara. O ni awọn kokoro kan ti a ko lee fi oju ri lo n fa aisan naa, ti a si lee ko awọn kokoro kekeke naa latinu afẹfẹ buruku, eefin, eedu, tabi ka lo ife ati ifọyin ẹni to ba ni aisan naa. O wa gba awọn obi nimọran lati maa tete gbe awọn ọmọde ti wọn ba kẹẹfin pe o n hu ikọ lọ sile iwosan fun itọju, ki aisan naa to bọwọ sori.
"Kí ni àìsàn jẹjẹrẹ, àti àwọn ohun tí a mọ̀ nípa ohun tó ń bá Ọba Charles fínra?,Ọba ilẹ̀ Gẹ̀ẹ́sì, King Charles Kẹta ti ní àìsàn jẹjẹrẹ gẹ́gẹ́ bí ohun tí ààfin Buckingham ṣe sọ. Lásìkò tó lọ fún ìtọ́jú kan ni wọ́n fìdí èyí múlẹ̀. Ọba Charles ti bẹ̀rẹ̀ ìtọ́jú, tí wọ́n sì ti gbà á nímọ̀ràn láti yé ṣe iṣẹ́ tí yóò máa mu jáde lásìkò yìí. Wọn kò ì tíì fi irú àìsàn jẹjẹrẹ tí ọba Charles ní léde tàbí ilé ìwòsàn tó ti ń gba ìtọ́jú. Ẹ̀wẹ̀, wọ́n ní kìí ṣe nǹkan ọmọkùnrin rẹ̀ jẹjẹrẹ ni jẹjẹrẹ ń dà láàmú. Ẹni ọdún márùndínlọ́gọ́rin ni Ọba Charles Kẹta. Ní oṣù Kẹsàn-án ọdún 2022 ló jẹ Ọba United Kingdom lẹ́yìn tí ìyá rẹ̀, Ọbabìnrin Elizabeth Kejì jáde láyé lẹ́yìn tó lo àádọ́rin lórí oyè. William, ẹni ọdún mọ́kànlélógójì, tó tún jẹ́ ọmọ ọba Wales ní àkọ́bí Ọba Charles, tó sì lẹ́tọ̀ọ́ sí ipò náà bí bàbá rẹ̀ bá jáde láyé. Láìpẹ́ yìí ni Ọba Charles gba ìtọ́jú lórí àìsàn ""prostate enlargement"". Lásìkò ìtọ́jú rẹ̀ yìí ni wọ́n ṣàwárí ohun mìíràn tí wọ́n sì ní àìsàn jẹjẹrẹ ni. Yóò máa gba ìtọ́jú àìsàn jẹjẹrẹ yìí láì dùbúlẹ̀ sílé ìwòsàn. Àìsàn jẹjẹrẹ máa ń wáyé nígbà tí àwọn sẹ́ẹ̀lì ẹ̀yà ara kan bá pín yẹ́lẹyẹ̀lẹ sí àwọn ọ̀nà tí kò ṣe mójútó. Àwọn sẹ́ẹ̀lì yìí le tàn ká sí àwọn ẹ̀yà ara mìíràn tó sì lè gba ibẹ̀ di àìsàn jẹjẹrẹ. Àwọn dókítà máa ń bèrè ìbéèrè lórí àwọn ìpèníjà tí èèyàn bá ń dojú kọ ní ara. Bákan náà ni wọ́n máa ń ṣe àyẹ̀wò láti mọ ohun tó bá ń ṣe èèyàn. Lára àwọn àyẹ̀wò tí wọ́n máa ń ṣe ni àyẹ̀wò ẹ̀jẹ̀, X-ray àti àyẹ̀wò inú. Bákan náà ni wọ́n máa ń gba ""tissue"" ara láti ṣàyẹ̀wò rẹ̀ nílé àyẹ̀wò. Nígbà, gẹ́gẹ́ bí i ti Ọba Charles, àsìkò tí àwọn èèyàn bá lọ fún àyẹ̀wò ara wọn ni wọ́n máa ń ṣàwárí jẹjẹrẹ. Àwọn àmì ni àyẹ̀wò àìsàn jẹjẹrẹ máa ń ṣàwárí lára ẹni tí àmì rẹ̀ kò bá ì tíì ma jáde lára rẹ̀. Oríṣìí àìsàn jẹjẹrẹ tó wà lé ní igba. Àjọ tó ń mójútó ètò ìlera ní àgbáyé, WHO ní àwọn àìsàn jẹjẹrẹ tó gbajúmọ̀ ni jẹjẹrẹ ọyàn, ọ̀nà ọ̀fun, ojú ara, colon and rectum àti prostate. WHO ní jẹjẹrẹ ló ń ṣokùnfà ikú èèyàn kan nínú èèyàn mẹ́fà tó ń jáde láyé. Bí èèyàn bá ṣe ń dàgbà si ní ó ṣeéṣe kó ní àìsàn jẹjẹrẹ sí àti pé ọ̀pọ̀ àwọn tí wọ́n ṣàwárí àìsàn jẹjẹrẹ lára wọn ló jẹ́ pé wọ́n ti lé ní àádọ́ta ọdún. Gẹ́gẹ́ bí àtẹ̀jáde àjọ BMC Public Health, ìdá kan nínú ìdá mẹ́ta èèyàn tó ní àìsàn jẹjẹrẹ láyé ni wọ́n ti lé ní márùndínlọ́gọ́rin lọ́jọ́ orí. Àìsàn jẹjẹrẹ wọ́pọ̀ ní àwọn orílẹ̀ èdè tó ti gòkè àgbà gẹ́gẹ́ bí Cancer Atlas ṣe ní àwọn orílẹ̀ èdè Yúróòpù, China, Northern America ló ní Ìṣẹ̀lẹ̀ àìsàn jẹjẹrẹ tó pọ̀ jù ní àgbáyé. Ọ̀pọ̀lọpọ̀ ìtọ́jú ló wà láti tọ́jú tàbí ṣe àmójútó àìsàn jẹjẹrẹ. Irú jẹjẹrẹ tó bá jẹ́ ní yóò sọ irú ìtọ́jú tí wọn yóò ṣe fun. Iṣẹ́ abẹ ni wọ́n fi máa ń yọ jẹjẹrẹ mìíràn, tó sì jẹ́ pé oògùn nípasẹ̀ fífi sínú iṣan ara tí wọ́n ń pè ní ""chemotherapy"" ni wọ́n fi máa ń wo òmíràn. ""Radiotherapy"" náà jẹ́ ọ̀nà mìíràn tí wọ́n fi máa ń wo àìsàn jẹjẹrẹ. Àmọ́ ṣá, kìí ṣe gbogbo àwọn ìtọ́jú yìí ló máa ń wo jẹjẹrẹ sàn. Láti bí àádọ́ta ọdún ni àlékún ti ń bá iye èèyàn tó ń rí ìwòsàn lọ́wọ́ àìsàn jẹjẹrẹ. Gẹ́gẹ́ bí ohun tí iléeṣẹ́ tó ń rí sí ìròyìn ètò ìlera, the Lancet ṣe sọ, bí àlékún ṣe bá ìwòsàn fún jẹjẹrẹ ọyàn, lékún dada ní North America, Australia, Japan àti ìwọ oòrùn Yúróòpù. Wọ́n ní ó kéré ní Algeria, Brazil àti ìlà oòrùn Yúróòpù. Ó máa ń rọrùn láti móríbọ́ lọ́wọ́ àìsàn jẹjẹrẹ fún ẹni tí ọjọ́ orí rẹ̀ kò bá ì tíì pé ogójì ọdún tí wọ́n fi mọ̀. Tí o bá rí àwọn nǹkan àjòjì ni ara rẹ, kàn sí dókítà rẹ. Lára àwọn nǹkan tí o lè rí ni: Àwọn àmì tí ò ń rí lè má jẹ ti àìsàn jẹjẹrẹ àmọ́ ó dára láti ṣàyẹ̀wò. Ṣíṣe àwárí àìsàn jẹjẹrẹ lásìkò máa ń jẹ́ kó rọrùn láti tọ́jú."
Kókó mẹ́wàá tó yẹ kí o mọ nípa àìsàn Sémìí-sémìí (Asthma) réè,Gẹgẹ bi ajọ WHO ati Global Asthma Network ti ṣe sọ, o to eeyan miliọnu 334 ti aisan semisemi Asthma n ba finra lagbaye. Nilẹ Africa, iye awọn to ko aisan yii wa laarin ida meji si ida mejilelogun ninu ida ọgọrun. A ba dokita Ali Baddredine to jẹ onimọ nipa aisan naa, to n daamu ẹdọ fooro sọrọ. Ilu Dakar lo wa ni Senegal. Alaye ree to ṣe nipa awọn ohun to n ṣokunfa aisan Asthma, apẹrẹ rẹ ati awọn ọna ti ẹni to ba ni aisan yii le e fi gbe igbe aye alaafia. Asthma jẹ aisan lile to maa n sakoba fun mimi nipa ki eeyan ma le mi daada tabi ko maa se eemi. Ko gboogun ṣugbọn eeyan le ṣe itọju rẹ. Gẹgẹ bi alaye ti Dokita Ali ṣe, ''apa isalẹ, ni aaye ti eeyan ti n mi ni asthma maa n daamu lara eeyan'' O le foju han nipa ikọ ẹgbẹ tabi ki oluwarẹ si maa le mi daada. Asthma a maa ṣe akoba fun ẹdọ fooro. Apẹrẹ rẹ le foju han nipa ikọ, sisẹmi,nini inira lati mi llẹyin ti eeyan ba ṣe iṣẹ wahala diẹ. Onimọ salaye pe awọn apẹrẹ yi a maa yatọ lati eeyan kan si omiran to si ni ṣe pẹlu asiko ninu ọjọ. ''Asthma maa n saba daamu eeyan lalẹ tabi lowurọ kutu'' gẹgẹ bi Dokita Ali Baddredine ti ṣe sọ. Ọpọ nkan lo maa n da kun aisan yi lara tabi to le ṣokunfa rẹ. Akọkọ ni adamọ onitọun ati awọn nkan mii to wa layika rẹ to le dakun aisan yi tabi ko mu ko de si ara eeyan. Bi eeyan ba n fa eefin simu eleyi le sokunfa idaamu fun ẹni to ni asthma lara. Awọn eefin kan lewu ni paapa gẹgẹ bi ti siga to ni taba ninu to le dakun inira fun aaye ti onitọhun fi n mi to si le ṣakoba alaafia rẹ. Bi eeyan ba wa ni itosi awọn eruku, idọti, irun ẹranko, oorun ọṣẹ́ ifọsọ ati awọn turari mii, wọn le mu ki asthma de si onitọun. Dokita ṣalaye pe ẹlomiran naa le ni asthma gẹgẹ bi ohun taa bi mọ. Ko si nkan ti ko le fa asthma tabi ko jẹ ki asthma yọju si ara eeyan gẹgẹ bi Dokita Badreddine ṣe sọ. Awọn to ni asthma lara wa ninu ewu lọwọ iyipada oju ọjọ. Idi ni pe o maa n lapa lori mimi wọn ti wọn a si maa koju oriṣi nkan to n fa inira fun mimi wọn. Gẹgẹ bi awọn akọṣẹmọṣẹ ti ṣe wi,awọn afẹfẹ buruku lati ẹnu ọkọ taa n wa kaakiri, ile iṣẹ to wa layika ati afẹfẹ buruku mii taa n mi sinu le ṣakoba fun ẹni to ni asthma. Dokita Badreddine kilọ pe 'Gbogbo awọn nkan wọnyi le maa mu ki oju ara ibi ti asthma sodo si maa pade inira ti eleyi si le mu ki ẹni ti asthma wa lara rẹ bẹrẹ si ni ri inira pẹlu mimi rẹ'' Ko si ẹni ti asthma kii mu amọ awọn ti wọn ko dagba pupọ lo maa n han leemọ julọ. Botilẹ jẹ wi pe a fidi rẹ mulẹ pe ọmọ le ko lara obi, kii ṣe gbogbo igba lo maa n ri bẹẹ. Ko si akọsilẹ pe iru awọ́n eeyan kan lo le ko aisan asthma yi amọ o ṣeeṣe ki o farahan lara awọn eeyan kan ju awọn mii lọ. Ninu wọn la ti ri awọn to wa lati idile ti aisan yi a maa mu wọn, awọn ti ifo a maa da laamu, awọn ọmọ ti ọjọ wọn ko pe ki wọn to bi wọn, awọn ọmọde ti wọn ni kokoro aifojuri to n koba ọna ọfun wọn nipa mimi daada. Awọn mii ni awọn to sanra pupọ, awọn to maa n fa atẹgun idọti simu layika wọn ati awọn mii. Gẹgẹ bi dokita Ali Baddredine ṣe wi,''a ko le sọ pato pe iru awọn eeyan kan ni aisan yi le da laamu'' O ni  lootọ ni pe ti eeyan ba ni ọmọde ti kokoro aifojuri n fa ọfinkin tabi irufẹ aisan bẹẹ fun loore koore ti ko si jẹ ko ribimi daada, iru ọmọ naa le ni asthma lọjọ iwaju. Sinusitis jẹ nkan to maa n kọwọrin pẹlu asthma ṣugbọn yatọ si asthma to n ko inira ba ẹdọ fooro, iho to wa laarin inu imu ni Sinusitis maa n ba finra. O maa n saba wa lara gbogbo awọn to ni ailera asthma. Idi tawọn eeyan fi maa n da sinusitis papọ mọ asthma ni pe awọn to wa ninu ewu asthma maa n ko sinusitis tori bi apẹrẹ wọn ṣe papọ. Onimọ  yi sọ pe ''sinusitis jẹ ailera to maa n ba apa oke oju ọna ti atẹgun n gba wọ ọna ọfun wa.Sinuses naa fara pẹ nitori pe oju ọna toro imu naa ja si ti ọna ọfun. Kii ṣe gbogbo asthma lo ni ohun ṣe pẹlu sinusitis amọ ti eeyan ba ti sinusitis o ni lati tete bẹrẹ itọju rẹ nitori o le rin lati oju iho imu lọ́ si isalẹ oju ọna ti eeyan n gba lati maa si sita. O se pataki lati mọ pe itọju to daju lati koju asthma ni ki eeyan dena rẹ. Eyi ni ṣe pẹlu idanilẹkọ awọn alaisan. Lati le kọdi ikọlu asthma, awọn to ni asian yi lara gbọdọ yago fun siga fifa,tabi ki wọn wa ni ibi ti eefin pọ si ki wọn ma ba wa ni inu ewu ikọlu asthma. Wọn tun gbọdọ yago fun awọn nkan elo to le mu ki oju ọna fun maa rin onitọun bi ọda, gọọmu ti wọn fi n lẹ nkan ati awọn nkan elo inu ile mii. Ninu gbogbo alaye yi, idanilẹkọ ṣe pataki ni paapa bi wọn ko ṣe ni dakun ewu lasiko ti ikọlu asthma ba de ba alaisan. O ṣeeṣe ki a seto idaraya fun ẹni to laarẹ lara. Ere idaraya naa a maa mu ki awọn iṣan ara wa ni ipo to peye ti yoo si mu adinku ba ijaiya ọkan. Dokita Baddredine sọ pe ''idaraya jẹ oju pọnna itọju alaisan.Pupọ awọn elere idaraya ti wọn kajuẹ lo ni asthma.Ohun to ṣe pataki ni ki wọn tọju asthma yi daada.Koda awọn oogun asthma kan wa ti ko tako ofin ogun lilọ awọn elere idaraya'' O fi kun pe ''wiwẹ ninu omi, kẹkẹ gigun, rinrin lọna ti ko ni pa ni lara wa lara awọn ohun to ṣe anfaani fun ẹni to ni asthma.'' O ni ere sisa ni paapa lọna jinjin lasiko otutu le mu ki asthma kọlu ẹni to ni lara tẹlẹ.Lati le dena eyi, ẹni to ni asthma lara ni lati lo irinṣẹ kan ti wọn maa n fa simu taa mọ si bronchodilator ni nkan bi iṣẹju mẹẹdogun ṣaaju ki wn to bẹrẹ si ni sare. Mimọ ọjọ ori ati iru ẹni taa n sọrọ nipa rẹ yi ṣe pataki ki wọn to le kopa ninu eyikeyi ere idaraya. Awọn to ba ni asthma lara gbọdọ kan si onimọ ilera ki wọn to kopa ninu ere idaraya kankan. Lootọ ni asthma ma buru amọ ikọlu asthma le mu ẹmi eeyan lọ. Ni paapa to ba jẹ asthma to lagbara.Eyi taa n wi yi jẹ ikọlu asthma to ṣẹlẹ lojiji to si le ran ẹni naa si ile iwosan pajawiri. O ni awọn eeyan kan ti wọn da itọju wọn duro lai ṣe pe dokita sọ bẹẹ fun wọn. Asthma le jẹ aisan to buru ṣugbọn ta ba tọju rẹ bo ṣe yẹ ko ni sewu. O fikun pe nigba mii aisan mi yoo mu ẹmi awọn eeyan lọ tawọn o si ni asthma lo pa tori bi awọn apẹrẹ wọn ṣe foju jọ ara wọn. Bi eeyan ba tẹle amọran awn akọṣẹmọṣẹ oniṣegun, yoo gbe igbe aye alaafia koda ko ni asthma.
"Nǹkan tó yẹ kí o mọ̀ nípa abẹ́rẹ́ MenFive tí Naijiria fẹ́ fi má a kojú Meningitis,Ni bayii, orilẹ-ede Naijiria ni akọkọ ti abẹrẹ ajẹsara tuntun ‘MenFive’ to le dena aarun yirun-yirun (Meningitis) balẹ si. Irọlẹ ọjọ Iṣẹgun, ọjọ karun-un, oṣu Kẹta, ọdun 2024 ni abẹrẹ naa de si Naijiria. Ajọ UNICEF to n ri si ọrọ awọn ọmọde lo gbe abẹrẹ naa wọ Naijiria, pẹlu ajọṣepọ ajọ Gavi. Aarun yirun-yirun maa n saba ṣe awọn ọmọde, paapaa julọ lapa Ariwa Naijiria. Ṣugbọn ni bayii ti abẹrẹ ajẹsara to le dena rẹ ti de, yoo kapaa kokoro ajakalẹ aarun naa ti wọn n pe ni ‘meningococcus C’. Awọn ọmọde to to miliọnu kan ni afojusun wa lati fun ni abẹrẹ yii. Marun-un ninu ipele aarun yii lo lagbara ju, awọn naa ni A, C, W, Y ati X. Abẹrẹ ajẹsara to le dena ikọlu rẹ lara eeyan, paapaa ti X, ni tuntun yii. Gẹgẹ bi Dokita Tokunbọ Ọshin to jẹ ọga ni Gavi ṣe wi, o ni abẹrẹ MenFive yii le ṣẹgun yirun-yirun to n ja l’Afrika. "" Ọpẹlọpẹ abẹrẹ ajẹsara yii, a ti gbegidina ajakalẹ aarun yirun-yirun l’Afrika bayii. ’’Ni bayii, a ti ni irinṣẹ gidi to ṣee koju arun to n sọ eeyan di alaabọ ara to si tun n fa iku. ‘’Ileeṣẹ wa yoo maa sowọpọ pẹlu ijọba Naijiria ati ajọ eleto Ilera agbaye (WHO) pẹlu UNICEF lati koju ajakalẹ arun yii’’ Arun aṣekupani to n daamu ọmọde ati agba ni yirun-yirun. Alaye awọn dokita nipa rẹ ni pe o ni i ṣe pẹlu ọpọlọ ati ogooro ẹyin. Awọn kokoro aifojuri bii Bacteria ati fungal naa maa n lọwọ si i nigba mii, gẹgẹ bi ajọ ilera agbaye, WHO, ṣe sọ. Awọn apẹẹrẹ ti ẹni to ba ni aarun yii yoo maa ri ni ẹfọri, iba ati ki ọrun ma ṣe e yi. Bi aarun yii ṣe le paayan naa lo le lọ funra rẹ, ohun to ba fa a ni yoo sọ itu ti yoo fini pa, boya iku ni abi iye. Awọn itọju oogun apakokoro ta a mọ si ‘Antibiotics’ ni ẹni to ba mu nilo lati sare gba. Laipẹ yii, nipinlẹ Yobe, eeyan igba le mẹfa, (206) ni wọn fi pamọ si agọ itọju nitori ajakalẹ aarun yirun-yirun to bẹ silẹ nijọba ibilẹ mẹta. Ogun eeyan lo padanu ẹmi wọn ninu awọn eeyan naa. Nipinlẹ Gombe, eeyan mẹfa di oloogbe nipasẹ aarun yii kan naa."
"Ìrọ̀rùn dé! WHO buwọ́lu abẹ́rẹ́ àjẹsára tí yóò kojú àìsàn ibà asẹkú pa ọmọdé,Ajọ to n mojuto ilera lagbaye WHO ti buwolu lilo abẹrẹ ajẹsara ẹlẹdinwo kan tó lè koju aisan iba jakejado agbaye. Fásítì Oxford ni wọn tí peelo rẹ, òhun sí ní ẹlẹẹkeji iru rẹ ti wọn tí ṣe. Iba jẹ àìsàn to n sekupa ọkẹ àìmọye ikoko ati ọmọde lagbaye. Adehun ti wá láti pese mílíọ̀nù lọna ọgọrun abẹrẹ ajẹsara yii lọdọọdun. O gba awọn onimọ ni nnkan tó lè ní ọgọrun ọdun lati lu aluyọ lori ipese abẹrẹ ti yóò kojú ibà yii. Ẹfọn mùjẹ̀mùjẹ̀ lo jẹ atọna bi kòkòrò aifojuri to n fa iba ṣe n wọ agọ ara. Awọn ọmọ ogun inu ẹjẹ kìí sábà rí kokoro aifojuri yii tori pe o maa n yi awọ padà ní gbogbo ìgba ni. Eyi jẹ kó nira kí ará wa lè koju aisan naa ti o sí ṣoro lati pese abere ajẹsara tí yoo koju rẹ. O ti n sunmọ ọdun meji báyìí tí abẹrẹ ajẹsara akọkọ táa mo sí RTS,S ti ileeṣẹ GSK peelo gba iyọnda lọdọ WHO. Dokita Tedros Adhanom Ghebreyesus,adari agba WHO sọ pé asiko inu didun gidi gaa n ni ìṣẹlẹ yí. O ní ""mo máa n lala nípa ọjọ tí a o ní abẹrẹ ajẹsara tí yóò lapa aisan iba- báyìí meji labẹrẹ táa ní"" Ajọ WHO sọ pé isọwọ ṣiṣẹ awọn abẹrẹ mejeeji yi jọra ati pe kò sí ẹrí to fihan pe ọkàn dara jù ekeji lọ. Amọ o ni iyatọ diẹ to wa ni ikapa lati pese abẹrẹ ti fasiti Oxford yi lọpọ yanturu. Ileeṣẹ to n peelo abẹrẹ ajẹsara to tobi julọ lagbaye Serum Institute of India -ti wa ni ikalẹ lati pese ohun tó lè ní mílíọ̀nù ọgọrùn abẹrẹ yi lọdọọdun to sí ní ikapa kò ju bẹ lọ sí mílíọ̀nù lọna igba. Ni bayii mílíọ̀nù méjìdínlógún abẹrẹ ajẹsara RTS,S to wa nilẹ. Dọla meji sí dọla mẹrin (£1.65 to £3.30) níye owó abẹrẹ kọọkan ti eeyan kan yóò sí nilo abẹrẹ mẹrin. Eyi ṣe deede idaji owó abẹrẹ RTS,S. Ìmọ tekinoloji ti ko fi tara yatọ ni wọn fi ṣe awọn abẹrẹ mejeeji yi ti wọn a sí jọ máa koju iba ni àgbàlá idagbasoke kanna. Ṣugbọn abẹrẹ tuntun yi rọrun lati peelo ti kò sí nilo ko pọ kò tó lè ṣìṣe lara. Ni 2021 iye àwọn tó ní iba lagbaye jẹ \nmílíọ̀nù 247. 619,000 lo ba aisan yi lọ ti ọpọ ninu wọn sì jẹ ọmọde ti ọjọ ori wọn kò tó ọdún marun ùn. O le ní ìdá 95% aisan iba ti o jẹ pé ilẹ Afrika ni wọn tí n rí. Dokita Matshidiso Moeti, adari àjọ WHO ni agbegbe Africa sọ pe ""abẹrẹ tuntun yi ni ikapa lati yanju ìnira Ipese abẹrẹ yi fawọn to nilo rẹ"" O ní bi wọn ba peelo awọn abẹrẹ mejeeji yi ti sì kaari wọn yóò ṣe iranwọ nípa kikojuaisan iba ati didoola àìmọye ẹmi awọn ọmọde lagbaye."
Kàyéfì! Orílẹ̀èdè Nàìjíríà ló lùgbàdì  àìsàn Ìbà jù lágbàyé - Àjò WHO,Ajọ eto ilera lagbaye WHO ti kede orilẹede Naijria gẹgẹ bii orilẹede ti ọpọ awọn eeyan ti lugbadi aisan iba ju lagbaye pẹlu orilẹede Democratic of Congo. WHO, ninu atẹjade rẹ to fi lede nipa aisan iba fun ọdun 2021, ni Naijiria ati Congo ni aisan iba naa ti ba awọn eeyan finra ju lagbaye. Atẹjade naa ni Naijiria ni ida Mọkanlelọgbọn eeyan lagbaye ti wọn ku nipa sẹ aisan iba, DRC ni ida mẹtala (13) lagbaye, ti awọn orilẹ-ede meji miiran ti o tẹle e lẹyin Niger Republic ni ida mẹrin (4) ati Tanzania, ida Mẹrin ninu ida Ọgọrun. Nigba to boju wo ipa  ti aisan COVID-19 ko lagbaye lọdun 2021, ajo naa sọ pe iye awọn ti aisan iba ti wọn ni pọ ju bo ṣe yẹ lọ. Ninu akọsilẹ miiran, awọn to lugbadi aisan iba jẹ miliọnu  mẹtadinlaadọtalenigba ti awọn to baa lọ si le ni ẹgbẹrun Mẹsan lọdun 2021. Eyi ṣafihan ilọsoke ninu awọn to lugbadi aisan iba ti o jẹ miliọnu meji ti idinku  si ba awọn ti wọn ba aisan naa lọ nigbati aisan COVID-19 bẹrẹ  ni ọdun 2021 sì Millionu Mẹfa. Ninu abọ iwadii ti ajọ ọhun, ida Mẹrindinlọgọrun lo pade iku nipasẹ aisan iba ninu orilẹede mọkandinlọgbọn kari aye. Awọn orilẹede mẹrin ni o ko  idaji gbogbo awọn tiku pa nipasẹ aisan iba ni agbaye  lọdun 2021: Nigeria (31%), Democratic Republic of Congo (13%), Niger (4%), ati United Republic of Tanzania (4%).  ” \n\nAjo WHO lọdun 2021, pin awọn apo to ni ogun Ẹfon lara  laarin ọdun yii eleyi ti o to miliọnu Mejidinlaadoje niye.
Njẹ́ o ti gbọ̀ nípa ààrùn Dengue tó tún ṣẹ̀ṣẹ̀ wọ Naijiria?,Ajọ to n dena ajakalẹ aarun ni Naijiria, NCDC, ti fidi rẹ mulẹ pe aarun Dengue ti ran awọn eeyan kan nipinlẹ sokoto. Gẹgẹ bi iroyin ti ajọ ilera l’agbaye, WHO, fi sita, aarun Dengue jẹ eyi to ma n ran eeyan lati ara ẹfọn. Ajọ NCDC sọ pe eeyan mọkanlelaadọrin ni awọn fura si pe o ti ni aarun naa nipinlẹ Sokoto, wọn ti fidi  eeyan mẹtadinlogun mii to ni mulẹ. Amọ ko ti i ṣeku pa ẹnikẹni. “Lọwọlọwọ, ijọba ibilẹ mẹta nipinlẹ Sokoto, ni wọn ti ri aarun naa” Sokoto South – 60 Wamako – 3 Dange Shuni – 1 Ajọ NCDC sọ pe oun n ṣe gbogbo nnkan to yẹ, pẹlu ajọṣepọ awọn ajọ miran lori aarun naa. Wọn ni ọwọja aarun naa ko ti i lagbara ju bo ṣe yẹ lọ ni Naijiria, niwọn igba to jẹ pe ipinlẹ Sokoto nikan ṣi lo wa. “Koda ni Sokoto paapaa, ijọba ibilẹ mẹta ninu mẹrindinlọgbọn ni aarun Dengue wa, ti ko si ti i pa ẹnikẹni.” Bakan naa ni wọn ni Naijiria ti mura silẹ fun itankalẹ aarun naa. Ajọ World Health Organisation sọ pe Dengue wa lara aarun mẹwaa akọkọ to n dunkooko mọ ilera l’agbaye. O jẹ ẹyọkan ninu awọn aarun to n yara tan kalẹ lara awọn aarun to n ti ara ẹfọn wa. Ilaji awọn eeyan to wa laye lo si wa ninu ewu lati ni i. Ẹya ẹfọn ti wọn n pe ni Aedes aegypti ati Aeded albopictus, lo ma n pin aarun Dengue. Pupọ eeyan to ba ni Dengue, ni kii fi apẹẹrẹ kankan han, tabi ko jẹ apẹẹrẹ diẹ to le waye fun ọjọ meji si meje. Fun awọn eeyan kan, Dengue ma n di nnkan nla sinu agọ ara wọn pẹlu apẹẹrẹ bi eebi, ki ẹjẹ ma a jade lati inu erigi ẹnu wọn tabi imu. Bakan naa ni ẹdọ wọn le wu. Itọju pajawiri ni wọn gbọdọ fun ẹni to ba ti n ri iru awọn apẹẹrẹ bayii, nitori pe o le yọri si iku. Ayẹwo ti wọn n pe ni polymerase chain reaction (PCR) ni wọn le fi da aarun naa mọ, amọ ko ti i si iwosan fun un. Abẹrẹ ajẹsara kan ti wa fun Dengue, orilẹ-ede diẹ si ti fi ọwọ si lilo rẹ, ṣugbọn ko ti i wọpọ ni Africa. Dokita kan ni ileewosan ijọba to wa nilu rigasa nipinlẹ Kaduna, Usman Qalbusunnah, sọ pe ọna lati dena Dengue ko yatọ si idena aisan iba. Lara awọn ọna na ni lilo áwọn apẹfọn, ati gbigbe ni ayika to mọ, ti ko si ni adagun omi.
Kí ni àrùn anthrax, àti pé báwo ni àrùn náà ṣe burú tó?,Ajọ WHO sọ lọjọ Aje pe orilẹ-ede marun un ni ila oorun ati guusu Afrika ni arun anthrax ti ṣẹyọ. WHO ni nnkan bii ẹgbẹrun kan ati ọgọrun un eeyan ni awọn fura si pe o ti lugbadi arun ọhun, amọ ayẹwo ti fi han pe eeyann mẹtadinlogoji lo ti ni arun naa nigba ti arun ọhun ti mu ẹmi ogun eeyan lọ ni Kenya, Malawi, Uganda, Zambia ati Zimbabwe. Gẹgẹ bii ohun ti ajọ naa sọ, ọdọdun ni arun ọhun maa n jade lawọn orilẹ-ede naa. Ninu awọn orilẹ-ede marun un wọnyii, Zabia ni arun ọhun ti milẹ titi julọ lẹyin to ti ṣẹyọ ni mẹsan an ninu ẹkun mẹwaa to wa nibẹ. Logunjọ, oṣu Kọkanla, odun 2023, eeyan 684 ni igbagbọ wa pe o ni arun naa nigba ti ayẹwo fidi marundinlọgbọn mulẹ, ti eeyan mẹrin si jade laye. Orukọ antrax yii jẹyọ ọrọ kan nin ninu ede Greek ‘anthrakis’ to n tumọ si eedu latari ohun to maa n ṣe si awọ ara eeyan. Awọn ohun ọsin ni anthrax ṣaba maa n kọlu amọ o le ran eeyan ti wọn ba fara kan ẹranko to ni arun naa tabi ti wọn ba jẹ ẹran rẹ. Iwadii fi han pe kokoro ‘Bacillus anthracis’ lo n ṣokunfa anthrax, eyii to maa n farapamọ sinu erupẹ fun ọpọ ọdun ko to wọ agọ ara ẹranko nipa ọgbẹ tabi egbo. Arun anthrax le farahan ni ọna mẹji gẹgẹ bii ohun ti ajọ WHO sọ: Awọn to ba fara kasa arun yii gbọdọ lọ sile iwosan, wọn si gbọdọ gba itọju kan ti wọn n pe ni ‘prophylactic treatment.’ Bo tilẹ jẹ pe awọn oogun to n gbogun ti kokoro aifojuri bii penicillin le koju anthrax, ẹnikẹni to ba lugabdi rẹ gbọdọ bẹrẹ itọju ni kankan. Lai si itọju, ida 20% eeyan to ba lugbadi anthrax lo maa jade laye gẹgẹ bii ọrọ ajọ to n gbọgun ti ajakalẹ arun nilẹ Amẹrika, CDC. Amọ ṣa nibi ti itọju to peye ba wa, gbogbo awọn to ba lugbadi arun naa ni yoo ye e. ‘Gastrointestinal anthrax’ to buru julọ ninu ẹka arun naa maa n waye ti eeyan ba jẹ ẹran ara ẹranko to ni arun naa lara lai kọkọ se ẹran naa, eyii to le yọri si iku. Lai si itọju, idaji awọn to ni irufẹ anthrax yii maa n ku, ṣugbọn ti wọn ba ri itọju, CDC ni ida 60% ni yoo ye. ‘Inhalation anthrax’ lo buru ju ninu gbogbo wọn, o si le gbẹmi eeyan ti wọn ko ba tọju ẹni to ni lara daadaa amọ ṣa, ida 55% awọn to ko ẹka arun naa lo n ye. O ṣeeṣe lati sọ anthrax di ohun ija oloro nitori ara ohun ẹlẹmi lo maa n wa, o si ṣeeṣe fun awọn onimọ ijinlẹ lati pelo rẹ ninu laabu. Ẹni to yoo ba pilẹ rẹ gbọdọ ni awọn irinṣẹ igbalode lati bẹrẹ iṣẹ. Wọn le yọnda arun naa si agbegbe kan ti ẹnikẹni ko si ni mọ nipa rẹ. Ẹni to ba fẹ yọnda rẹ si agbegbe le fi sinu ounjẹ, ẹfun ati omi, eyii ti yoo ṣoro lati gboorun. Lọdun 2001, awọn kọlọrọsi kan fi arun naa ṣọwọ si awọn oloṣelu ilẹ Amẹrika atawọn ileeṣẹ iroyin kan lẹyin ikọlu ẹgbẹ alakakiti ẹsin Al-Qaeda lọdun naa lọhun.
Dókítà Nàìjíríà yarí pé ohun tó wù UK, kó sọ, àwọn kò ní ṣàì jápa,Ẹgbẹ awọn dokita isegun oyinbo lorilẹede Naijiria ti sọ pe ofin ti ijọba ilẹ Gẹẹsi gbe kale lati maṣe gba awọn oṣiṣẹ eto ilera lati Naijiria at’awọn orilẹede kan lagbaye sisẹ mọ ko lee di awọn dokita Naijiria lọna ati wa ẹkọ tutu roke okun o. Ẹgbẹ awọn dokita iṣegun oyinbo naa sọ pe bi o tilẹ jẹ pe ilẹ Gẹẹsi le sọ le ṣofin lori ohun to fẹ sibẹ, ẹtọ omoniyan ti ko lẹja n bakan ninu ni ẹtọ lati rin si ibi to ba wu ni. Ni ọjọ diẹ sẹyin lawọn alaṣẹ ilẹ Gẹẹsi gbe ofin kan jade, eyi to sọ pe awon ileesẹ agbanisiṣẹ lorilẹede naa ko gbọdọ gba awọn dokita at’awọn oṣiṣẹ ilera lati orilẹede Naijiria at’awọn orilẹede mẹtalelaadọta miran laaye lati ṣiṣẹ nibẹ. O ni awọn orilẹede mẹrinlelaadọta naa lawọn orilẹede ti ajọ ilera agbaye WHO tọkasi pe awọn ipenija oṣiṣẹ lẹka eto ilera wọn ti n jẹyọ julọ ninu atẹjade rẹ kan lọjọ kẹjọ oṣu kẹta ọdun 2023. Ilẹ Gẹẹsi woye pe gbigba awọn oṣiṣẹ eto ilera latawon orilẹede tọrọ kan naa ṣiṣẹ lee tubo pa kun ipenija aito awọn oṣiṣẹ eto ilera lorilẹede Naijiria at’awọn orilẹede yooku ti wọn darukọ ọhun. Awọn orilẹede ti aṣẹ tuntun ti ilẹ Gẹẹsi ṣẹṣẹ pa yii yoo bawi ni: Afghanistan, Angola, Bangladesh, Benin, Burkina Faso, Burundi, Cameroon, Central African Republic, Chad, Comoros, Congo, DR Congo, Côte d’Ivoire, Djibouti, Equatorial Guinea, Eritrea, Ethiopia, Gabon, Gambia, Ghana, Guinea, Guinea-Bissau, Haiti, Kiribati, Lao People’s Democratic Republic, Lesotho, Liberia. Bakan naa ni yoo tun kan awọn orilẹede bii Madagascar, Malawi, Mali, Mauritania, Micronesia, Mozambique, Niger, Nigeria, Pakistan, Papua New Guinea, Rwanda, Samoa, Senegal, Sierra Leone, Solomon Islands, Somalia, South Sudan, Sudan, Tanzania, Timor-Leste, Togo, Tuvalu, Uganda, Vanuatu, Yemen, Zambia, ati Zimbabwe. Lara awon oṣiṣẹ ilera ti ọrọ naa kan ni ọn osisẹ itọju alaaisan, awọn dokita eyin, awọn dokita iṣegun oyinbo, awọn nọọsi, awọn oṣiṣẹ ile iwosan gbogbo, awọn agbẹbi, awọn onimọ sayẹnsi nipa eto ilera ati bẹẹbẹ lọ. Ni ọdun 2021, awọn alaṣẹ orilẹede UK ti kọkọ paṣẹ pe awọn agbanisiṣẹ ko gbọdọ gba oṣiṣẹ ilera kankan lati orilẹede Naijiria at’awọn orilẹede mẹrindinlaadọta kan kaakiri agbaye siṣẹ lorilẹede ọhun. Ohun ti wọn sọnigba naa ni pe bi ọgọrọ awọn oṣiṣẹ eto ilera ṣe n dagiri kuro lawọn orilẹede to ku diẹ kaato fun wa si orilẹede Gẹẹsi n tigi boju afojusun ero ilera awọn. Ko din ni ẹgbẹrun mọkanla awọn dokita iṣegun oyinbo to kẹkọọ gboye ni Naijiria ṣugbọn to n ṣiṣẹ lorilẹede UK bayii gẹgẹ bí abajade iwadii ti igbimọ alamojuto eto isegun nilẹ Gẹẹsi fi sita. Awọn dokita iṣegun oyinbo lati Naijiria ni dokita ilẹ ajeji to pọ julọ lorilẹede UK, India ati Pakistan lo si tun tẹ lé wọn.
Àìsàn Diphteria tún pa ènìyàn mẹ́wàá ní Kaduna, ohun tí a mọ̀ rèé,Ileeṣẹ eto ilera ni ipinlẹ Kaduna ti kede pe aisan Diphteria to n ja kiri bayii ni Naijiria ti pa eniyan mẹwaa ni agbegbe Kafanchan, ni ipinlẹ naa. Ninu atẹjade ileeṣẹ naa ni wọn ti ni awọn to ni aisan yii fi awọn ami kan han ki wọn to gbẹmi mi. Awọn ami ọhun ni ara to gbona janjan, ọna ọfun didun ati ọrun to wu. Alaga ijọba ibilẹ Kafanchan, Ọga Najib Muazu ni ajakalẹ arun naa bẹ silẹ ni agbegbe wọn ti eniyan mẹwaa si ti gbẹmi mi. Muazu ni lati ọjọ meji ṣẹyin ni wọn ti ti gbogbo ọja ati ileẹkọ lati dẹkun ajakalẹ arun naa. Ijọba ipinlẹ Kaduna ni iṣẹlẹ naa kọ awọn lominu, ti wọn si ni ki ijọba sa ipa wọn lati gbogun ti ajakalẹ arun naa. Awọn eleto ilera to ti wa ni agbegbe naa kilọ fun awọn eniyan lati yẹra fun awọn aisan, ki wọn bo ẹnu wọn ti wọn ba n sin tabi wukọ, ki wọn si rii pe eroja ara wọn jipepe. Dipheteria jẹ kokoro aifojuri kan to maa n ṣe akoba fun ọna ọfun ati imu. Iwosan wa fun aisan Diphteria, aṃọ ti o ba ti kọja ala, o le ba ọkan, kindinrin ati eroja ara jẹ. Amọ pẹlu bi iwosan ṣe wa to, aisan naa si ma n ba awọn ọmọde. Kẹlẹbẹ bi ewe arọ to bo ọna ọfun Ki ọna ọfun maa dun eniyan Aile mi daradara abi mimi gulegule Dida ikun ni imu Ara gbigbona ati otutu Ara riro, ki o maa rẹ eniyan O ṣeeṣe ki egbo wa ni ara eniyan, eleyii ti o ma n waye fun awọn eniyan to ba n gbe agbegbe ti ko ni omi to mọ gaara. Imọran ni pe ki eniyan lọ si ileewosan ni kiakia ti oun tabi awọn ọmọ rẹ ba ti sunmọ ẹni to ni aisan naa. Aisan to ma n fa Diphteria ni bacteria Corynebacterium diphtheriae ma n fa lẹyin ti o ba ti pọju ni ara. O si ma n tan ka nipa omi ara eniyan  to ba ni i, ninu ikọ tabi ti eniyan to ba ni aisan naa ba n wu ikọ. Paapaa aisan naa ma n tan kalẹ nibi ti ooru abi eniyan ba pọ. Ti wọn ko ba tete se eto iwosan fun ẹni to ba lugbadi aarun naa, o le fa aile mi daradara. Ki eniyan ni aisan ọkan eleyii to lee fa ki ọkan tete da iṣẹ silẹ, to si le gbẹmi eni naa. Ki eto iwosan to wa fun aisan Diphteria, o jẹ aisan to wọpọ laarin awọn ọmọde tẹlẹ ri. Nibayii, abẹrẹ ajẹsara ti wa lati dena rẹ, ti iwosan pipe si wa fun un - Fun idi eyi, tete lọ ileewosan too ba ko firi rẹ!
Èèyàn 2.6 mílíọ́nù ló ń kú lọ́dọdún nítorí ọtí àti ẹlẹ́rìndòdò mímu – WHO,Ajọ WHO ti ke si awọn ijọba kaakiri agbaye ki wọn fi kun owo ori ti wọn n gba lori awọn ọti ati ẹlẹrindodo. WHO ni eyii yoo mu adinku ba iye eeyan to n ku latari pe wọn n mu awọn ọti naa, eyii to n ṣakoba fun ilera wọn. Ọjọ Iṣẹgun ni WHO fi atẹjade kan lede, ninu eyii to ti tu pẹrẹpẹrẹ awọn ohun ti awọn araalu n mu ti ko ṣe agọ ra wọn lanfani. Gẹgẹ bii ohun ti WHO sọ, o le ni miliọnu meji abọ eeyan to n ku larari ọti mimu kaakiri agbaye, nigba ti miliọnu mẹjọ eeyan mii n papoda latari oun ti wọn n jẹ, eyii to n ṣakoba fun agọ ara wọn. O ni ti ijọba ba fi owo ori gọbọi le awọn ohun mimu naa, yoo jẹ ki awọn ileeṣẹ to n po awọn ọti ọhun maa po awọn to le ṣe ara eeyan loore. Iwadii kan lọdun 2017 fi han pe ti ijọba ba fi afikun 50% si owo ori ọti, yoo gba ẹmi miliọnu mọkanlelogun eeyan to yẹ ko ku la, yoo si fun ijọba ni owo ti iye rẹ to tiriliọnu mẹtadinlogun. WHO sọ pe gbigbe owo le owo ori ẹlẹrindodo yoo din awọn aisan kan ku. Lara awọn aisan naa ni aisan ọkan, aisan rọpa-rọsẹ, itọ ṣuga, jẹjẹrẹ, ati bẹẹ bẹẹ lọ. O ni ti wọn ba gbe owo le owo ori awọn owo ọti naa, yoo din iye eeyan to n mu awọn ọti ọhun ku, yoo si mu adinku ba ijamba oju popo ati bi awọn eeyan ṣe n ṣẹ si ofin irinna oju popo. Iwadii kan ti awọn onimọ eto ilera ṣe nilẹ Amẹrika fi han pe awọn eeyan Amnẹrika maa n mu kalori 157 loojọ ninu awọn nnn kan ẹlẹrindodo ti wọn n mu. Gẹgẹ bii atẹjade ileeṣẹ to n ṣe Coca-Cola, igo Coca-Cola to jẹ iwọn 330ml lo maa n ni ṣuga ti iwọn rẹ jẹ 35g, eyii to n tumọ si ṣibi ṣuga meje ninu igo naa. WHO ni eeyan ko gbọdọ maa jẹ ju aadọta giramu ṣuga lọ loojọ. Lorilẹ-ede Chile, nnkan bii 18 kalori ni wọn mu loojọ lẹnikọọkan wọn, amọ o ti bẹrẹ si n gbe owo ori nla le ṣuga lori. Yatọ si orilẹ-ede yii, awọn orilẹ-ede mii bii ọgbọn lagbaye lo ti gbe owo ori nla le ṣuga lori.
Oluomo àtàwọn méjì míì fojú ba ilé ẹjọ́ lórí ẹ̀sùn lílu ₦2.5b ní pońpó,Olori ile igibimọ aṣofi ipinlẹ Ogun ti wọn yọ nipo, Olakunle Oluomo, atawọn meji mii ti foju bale ẹjọ niluu Abeoukuta. Ajọ to n  gbogun ti iwa ajẹbamuni Naijiria, EFCC, lo gbe Oluomo lọ sile ẹjọ giga kan to wa ni Oke Mosan, niluu Abeokuta, lori ẹsun lilu owo ti iye rẹ to biliọnu meji abọ naira ni ponpo. Oluomo toun ati Dayo Samuel, to fi mọ Adeyemo Adedeji ni wọn jọ n jẹjọ ọhun. EFCC ni awọn afurasi naa wu iwa ọdaran naa lasiko ti Oluomo jẹ olori ile aṣofin ipinlẹ lọdun 2022. Ọmọ ile mejidinlogun ninu mẹrindinlọgbọn lo tọwọ bọwe pe ki wọn yọ Oluomo bii jiga kuro nipo olori ile igbimọ aṣofin ọhun. Lara ẹsun ti wọn fi kan an ni aṣilo ipo, iwa tani yoo mu mi ati kikọ ẹyin awọn ọmọ ile sira wọn. Amọ oun furan rẹ ti gba ile ẹjọ lọ bayii lati pe iyọnipo rẹ ọhun nija. Lọjọ Aje ni awọn afurasi mẹtẹta lọ kawọ pọn rojọ niwaju adajọ O.O Okeke ṣugbọn agbẹjọro EFCC ko yọju sile ẹjọ. Wayi o, wọn ti wa sun igbẹjọ naa si ọjọ kọkandilọgbọn oṣu Keji, ati ọjọ kinni, oṣu Kẹta, ọdun 2024 yii. Abẹnugan ile igbimọ aṣofin ti wọn ṣẹṣẹ yọ nipo nipinlẹ Ogun, Kunle Oluomo ti ni oun yoo lọ sile ẹjọ lati tako bi wọn ṣe yọ oun nipo. Lọjọ Isẹgun ọsẹ yii ni ọmọ awọn aṣofin mẹrindinlogun ninu awọn mẹrindinlọgbọn ti igbakeji abẹnugan tẹlẹ ri ọhun Bolanle Ajayi, lẹyin lati gba ipo abẹnugan, ti wọn si yọ Oluomo gẹgẹ bi olori ile. Nigba to n ba awọn akọroyin sọrọ ni ile rẹ niluu Abeokuta, Oluomo ni oun ṣi ni olori ile igbimọ aṣofin nipinlẹ Ogun, to si ni oun ko gba pe wọn yọ oun nipo. Gẹgẹ bi o ṣe sọ, o ni awọn ọmọ ile mẹrindinlogun to yọ oun nipo ko tẹle ilana ofin to rọ mọ yiyọ eeyan nipo. Oluomo, ẹni to n ṣoju ẹkun ijọba ibilẹ Ifo 1 ni oun ti kan si Ile ẹjọ giga lati da si ọrọ naa, boya o ba ofin mu lati yọ oun nipo ni ilana ti wọn gba naa. “Mo ti gbe ọrọ nipa yiyọ mi nipo bii olori ile lọ si ileẹjọ giga ipinlẹ Ogun lati bere boya awọn ọmọ ile igbimọ yii ni aṣẹ lati yọ mi nipo ni ilana ti ko ba ofin mu. “Nnkan ti emi n sọ ni pe ṣe o waye ni ilana to ba ofin mu. Ko ki n ṣe pe ki ogun eeyan buwọlu iwe, ọrọ yii nipa ofin ni. Ti eeyan mẹtadinlọgbọn pẹlu emi ba buwọlu iwe , iyẹn ko ni ka ma tẹle ilana ti ofin gbe kalẹ. “Ibuwọlu lai tẹle ofin ko ni itumọ. N ko tako iye eeyan to buwọlu iyọnipo yii sugbọn wọn gbọdọ tẹle ilana ti ofin gbe kalẹ. BBC NEWS YORUBA gbọ pe lẹyin ti idajọ ti pari lori eto idibo gomina, ti awọn aṣofin si ti buwọlu eto iṣuna ọdun 2024, awọn aṣofin ọhun ri asiko to dara lati mu erongba wọn ṣẹ nipa yiyọ Oluọmọ. Lara awọn ẹsun ti wọn fi kan Oluọmọ ni dida ọwọ ru, aini afojusun, igberaga, adari ti ko dara, aini otitọ, ṣiṣe owo kumọkumọ, ati kikọju awọn aṣofin sira wọn.
Ìjọba Ogun bẹ̀rẹ̀ fífún àwọn akẹ́kọ̀ọ́ alákọ̀ọ́bẹ̀rẹ̀ àti girama lẹ́gbẹ̀rún mẹ́wàá náírà,Gomina ipinlẹ Ogun, Ọmọọba Dapọ Abiọdun ti bẹrẹ si i fun awọn akẹkọọ ileewe alakọọbẹrẹ ati girama to jẹ tijọba ni ẹgbẹrun mẹwaa naira. Eto yii bẹrẹ l’Ọjọru, ọjọ kẹtala, oṣu kẹta ọdun 2024 yii, nigba ti awọn obi akẹkọọ ọgọrun-un kan (100 pupils) gba ẹbun owo ẹgbẹrun mẹwaa ẹnikọọkan. Kaakiri ijọba ibilẹ ogun to wa nipinlẹ Ogun ni wọn ti mu awọn akẹkọọ naa, bẹrẹ lati alakọọbẹrẹ to fi de girama. Nigba to n ṣalaye nipa eto naa lasiko ti wọn n pin owo ọhun, Kọmiṣanna eto ẹkọ, imọ ijinlẹ ati imọ ẹrọ nipinlẹ Ogun, Ọjọgbọn Abayọmi Arigbabu, sọ pe igbesẹ naa waye lati mu idẹra ba awọn obi, pẹlu bi nnkan ṣe lagbara lasiko yii ni Naijiria. Arigbabu sọ pe awọn eeyan to ku diẹ kaato fun, ti nnkan ko dẹrun fun ninu awọn obi ni anfaani yii wa fun. Pẹlu awọn ọmọ wọn ti wọn jẹ akẹkọọ nileewe alakọọbẹrẹ ati girama ijọba Ogun . Ọjọgbọn Arigbabu ṣalaye pe awọn olukọ to n kọ awọn akẹkọọ naa nileewe lo sunmọ wọn ju, wọn si mọ awọn ti irisi wọn ko wuyi rara. O ni awọn akẹkọọ miran ko ni bata ti wọn le wọ wa sileewe, awọn mi-in ko niwee ti wọn yoo fi kọṣẹ, bẹẹ ni wọn o ni iwe kika. Aṣọ ileewe awọn akẹkọọ mi-in ti gbo, awọn obi wọn ko rowo ra omi-in fun wọn. Iru awọn wọnyi ni Arigbabu sọ pe o jẹ anfaani yii, pẹlu aṣayan awọn olukọ wọn. Nipa bi wọn ṣe ri owo naa gba, Kọmiṣanna eto ẹkọ naa ṣalaye pe akanti awọn obi wọn nijọba sanwo si, nitori awọn akẹkọọ naa ṣi jẹ ọmọde ti ko lakanti . ‘’Gomina pinnu lati mu idẹkun ba awọn araalu nipa lilo ilana tuntun ni. Dapọ Abiọdun gbagbọ pe ọna kan jẹ karaalu gbadun lasiko ti nnkan le yii ni lilo ẹka ẹkọ ati ilera. Ko si si gomina to lo iru eyi ri’’ Bẹẹ l’Arigbabu wi. Diẹ ninu awọn ileewe to janfaani yii ni, Baptist Boys High School (Junior), Lisabi Grammar School, Idi-Aba, Ebenezer Baptist Nursery and Primary School, Saje, Abeokuta, Holy Prophets Primary School, Adedotun ati Agunbiade Victory High School, Magbon, Abẹokuta. Awọn obi to janfaani naa fi idunnu wọn han, wọn dupẹ lọwọ Dapọ Abiọdun fun iranwọ ẹgbẹrun mẹwaa naira naa. Tẹ o ba gbagbe, ọsẹ to kọja yii ni Gomina Abiọdun bẹrẹ si i fun awọn akẹkọọ ileewe giga nipinlẹ Ogun ni ẹgbẹrun lọna aadọta naira, ki nnkan le dẹrun fun wọn lasiko ọgbẹlẹ yii..
Kí gan-an ló n ṣẹlẹ̀ nílùú Agosasa nìpínlẹ̀ Ogun tí àwọn aráàlú fi kọjú ìjà síra wọn, kọlu ọba,Rogbodiyan kan bẹrẹ lọjọ Aiku, ọjọ kẹwaa oṣu kẹta ọdun 2024 yii niluu Agọṣaṣa, ijọba ibilẹ Ipokia, ipinlẹ Ogun, latari ikọlu tawọn kan ṣe si Ọba Azeez Akinpẹlu ti i ṣe ọba ilu naa. Gẹgẹ bi alaye awọn eeyan tiṣẹlẹ naa ṣoju wọn, wọn ni awọn kan kọlu Kabiesi naa laipẹ yii, nitori ariyanjiyan to waye lori ọdun ibilẹ tawọn eeyan naa n ṣe. Itosi Aafin Ọba Akinpẹlu ni awọn to n ṣe eto ibilẹ naa ti n ṣe e ba a ṣe gbọ, wọn ko si gbaṣẹ lọwọ Kabiyesi ki wọn too bẹrẹ. Eyi ni wọn lo bi ọba naa ninu to si ni ki wọn dawọ rẹ duro bi wọn ko ba le waa gba aṣẹ lọwọ oun gẹgẹ bi ọba. Ṣugbọn awọn ọdọ kan nibi eto naa ti ko fẹ Akinpẹlu loye tẹlẹ binu si eyi. Wọn lawọn ko nilo aṣẹ rẹ, awọn to n ṣe oro ibilẹ ko si le da eto wọn duro nitori aṣẹ Ọba Akinpẹlu. Ọrọ naa di wahala, a gbọ pe wọn bẹrẹ si i ju oriṣiiriṣii nnkan lu ọba alaye yii, awọn alatilẹyin rẹ naa si da a pada fawọn igun keji gidi. O ṣoju mi koro naa tẹsiwaju pe lọjọ keji iṣẹlẹ akọkọ ni awọn janduku kan tun kọlu Kabiyesi Akinpẹlu laarin ọja. O ni rogbodiyan naa di ohun ti ọpọ eeyan da si, bẹẹ ni eeyan pupọ farapa nigba tawọn janduku bẹrẹ ikọlu yii. Gẹgẹ bo ṣe wi, awọn eeyan kan ti sa kuro l’Agọṣaṣa bayii, nitori ibẹru ikọlu mi-in to tun le waye. Oṣu keji ọdun 2022 ni Ọba James Elegbede to jẹ ọba akọkọ l’Agọṣaṣa waja, yiyan ọba mi-in sipo naa si mu ariyanjiyan dani. Lọjọ kẹrinla oṣu kẹsan-an ọdun 2022 naa, ko din ni eeyan mẹta to padanu ẹmi wọn latari rogbodiyan to bẹ silẹ nitori ipo ọba yii. Awọn ọdọ ilu figba kan fẹhonu han lori ondije kan, wọn ni oloṣelu kan lo n ti i lẹyin, awọn ko si fẹ ẹ nipo ọba. Ọdun 2023 ni Gomina Dapọ Abiọdun fọwọ si iyansipo Ọba Azeez Akinpẹlu. Ikunsinu atigba naa la gbọ pe ko ti i tan nilẹ lasiko yii, to fi dohun ti wọn n kọlu ọba.
"Alága ẹgbẹ́ òṣèlú PDP gba ìtúsílẹ̀ lọ́wọ́ àwọn ajínigbé,Ileeṣẹ Ọlọpaa nipinlẹ Ogun tí kede pe Hon Philip Aivoji, ẹni to jẹ alaga ẹgbẹ oselu PDP nipinlẹ Eko ti gba itusilẹ lọwọ awọn ajinigbe. Agbẹnusọ sọ ileeṣẹ Ọlọpaa nipinlẹ Ogun, Omolola Odutola lo kede ọrọ ninu atẹjade kan to fi ransẹ si awọn akọroyin lọjọ Aje. ""Owurọ ọjọ Aje ni Aivoji gba itusilẹ lọwọ awọn to jigbe ""O ti wa pẹlu awọn mọlẹbi rẹ bayii ti igbiyanju sì n lọ lati ri pe owo tẹ àwọn ajinigbe naa."" Iléeṣẹ́ ọlọ́pàá ìpínlẹ̀ Ogun ti ní àwọn ti dóòlà àwọn ènìyàn mẹ́sàn-án kúrò lọ́wọ́ àwọn ajínigbé. Agbẹnusọ ọlọ́pàá Ogun, Omolola Odutola nínú àtẹ̀jáde tó fi síta lọ́jọ́ Àbámẹ́ta ní nǹkan bíi aago méje alẹ́ lọ́jọ́bọ̀ ni àwọn afurasí gẹ́gẹ́ bí ajínigbé kan ṣàdédé yawọ òpópónà márosẹ̀ Eko sí Ibadan. Odutola ní àwọn afurasí ajínigbé náà dí ojú ọ̀nà tí wọ́n sì dàbọn bolẹ̀ láti dẹ̀rù ba àwọn ènìyàn tó wà nínú ọkọ̀ ní òpópónà yìí. Ó ní èyí mú kí ọ̀pọ̀ ènìyàn fi ọkọ̀ wọn sílẹ̀, tí wọ́n sì ń sá àsálà fún ẹ̀mí ara wọn nínú igbó. Ó ṣàlàyé pé ní kété tí àwọn ọlọ́pàá Isara gbọ́ ni wọ́n bẹ́ síta láti lọ dá ààbò bo ẹ̀mí àti dúkìá àwọn ènìyàn náà, tí wọ́n sì ṣiṣẹ́ papọ̀ pẹ̀lú àwọn ọmọ ogun kan tí wọ́n ń kọjá lọ. Ó ní èyí mú kí àwọn ẹ̀ṣọ́ ààbò àtàwọn ajínigbé náà kojú ìbọn síra wọn, tí àwọn sì dóòlà ènìyàn mẹ́sàn-án nínú àwọn mẹ́wàá tó wà níbi ìṣẹ̀lẹ̀ náà. Ó fi kun pé nígbà tí àwọn ri pé kò sí àwọn ajínigbé náà lójú ọ̀nà mọ́ ni àwọn ènìyàn ti àwọn dóòlà yìí tẹ̀síwájú nínú ìrìnàjò wọn. Bákan náà lọ ṣàlàyé pé ènìyàn mẹ́ta farapa látara ọta ìbọn tó bà wọ́n níbi ìkọlù ọ̀hún àti pé wọ́n wà ní ilé ìwòsàn níbi tí wọ́n ti ń gba ìtọ́jú lọ́wọ́. Agbẹnusọ ọlọ́pàá náà tún ṣàlàyé pé obìnrin kan, Biliksu Kazeem pàdánù ẹ̀mí rẹ̀ lásìkò tí wọ́n ń gbe lọ sílé ìwòsàn látara ọta ìbọn tó fara gbà nínú ìkọlù ọ̀hún àti pé àwọn ẹbí rẹ̀ ti gba òkú rẹ̀ láti lọ sín. Ó tẹ̀síwájú pé àwọn ajínigbé náà tún jí ènìyàn kan tí orúkọ rẹ̀ ń jẹ́ Philip Aivoji, ẹni tó jẹ́ alága ẹgbẹ́ òṣèlú Peoples Democratic Party, PDP ní ìpínlẹ̀ Eko. Ó ní àwọn ti ń sa gbogbo ipá àwọn láti ri dájú pé àwọn dóòlà ẹgbẹ́ òṣèlú náà kúrò ní àhámọ́ àwọn ajínigbé náà. “Lára àwọn nǹkan tí a rí níbi ìkọlù ọ̀hún ni ìbọn AK47, ọta ìbọn 28 tí ìgbàgbọ́ wà pé àwọn ajínigbé náà ló ni í.” Ó fi kun pé kọmíṣọ́nà ọlọ́pàá Ogun, Alamutu Abiodun ti ní kí àwọn ṣàwárí Philip Aivoji láì farapa , tó sì jẹ́jẹ̀ẹ́ láti ri pé ọwọ́ òfin tẹ àwọn afurasí náà."
Ohun tá a mọ̀ lórí ìjà tó bẹ́ sílẹ̀ láàárín àwọn onímọ́tò ní Ogun rèé,Níṣe ni ọ̀rọ̀ di ẹni orí yọ ó dilé nígbà tí ìjà bẹ́ sílẹ̀ láàárín àwọn onímọ́tò ní ìpínlẹ̀ Ogun. Ìròyìn ní àwọn ọmọ ẹgbẹ́ onímọ́tò National Union of Road Transport Workers (NURTW) àti Ogun State Parks Management (OGSPAM) ló ń bá ara wọn fa wàhálà. Ní àwọn ibùdókọ̀ bíi Lafenwa, Obantoko, Brewery, Ita-Oshin, Odeda àti Kuto ní ìlú Abeokuta, olú ìlú ìpínlẹ̀ Ogun ni ìjà náà ti wáyé. Ní ọdún 2021 ni ìjọba ìpínlẹ̀ dá ẹgbẹ́ OGSPAM sílẹ̀ lẹ́yìn tí wọ́n fòfin de iṣẹ́ NURTW ní ìpínlẹ̀ náà. Àmọ́ nígbà tó di oṣù Kẹwàá ọdún 2023, ìjọba gbẹ́sẹ̀ kúrò lórí òfin tí wọ́n fi de NURTW, tí wọ́n sì ní kí wọ́n máa ṣiṣẹ́ padà nípa gbígba owó fún ìjọba ní gáréèjì. Ohun tó fa ìkọlù tó wáyé lọ́jọ́ Ajé gẹ́gẹ́ bí ìròyìn tó tẹ̀ wá lọ́wọ́ ni pé Kọmíṣọ́nà fún ètò ìrìnnà ìpínlẹ̀ Ogun, Gbenga Dairo ni kí àwọn adarí ikọ̀ OGSPAM má ja tíkẹ́ẹ̀tì fún àwọn ọlọ́kọ̀ mọ́ àti pé NURTW gba àkóso náà. Ìgbésẹ̀ yìí ni kò tẹ́ àwọn ọmọ ẹgbẹ́ OGSPAM lọ́rùn tí wọ́n sì yawọ àwọn gáréèjì lọ́kan-ò-jọ̀kan pẹ̀lú àwọn ohun ìjà lọ́wọ́. Nígbà tó ń sọ̀rọ̀ lórí ìṣẹ̀lẹ̀ náà, Kọmíṣọ́nà ọlọ́pàá ìpínlẹ̀ Ogun, Abiodun Alamutu ni àwọn pẹ̀ẹ̀tù sí aáwọ̀ náà àti pé àwọn ti kó àwọn ẹ̀ṣọ́ ààbò sí gbogbo gáréèjì. Alamutu kò sí èèyàn kankan tó kú níbi ìṣẹ̀lẹ̀ náà gẹ́gẹ́ bí àwọn ìròyìn kan ṣe ń gbe kiri. Ó ní àwọn ọlọ́pàá ti wà káàkiri láti ri pé ààbò tó péye wà káàkiri ìlú.
"Ẹ gbà wá, ìjọba Ogun ń ni àwa òṣèré tíátà lára pẹ̀lú òfin oníkùmọ̀ àti sísan owó gọbọi - ANTP figbe ta,Ẹgbẹ oṣere ilẹ wa, Association of Nigeria Theatre Arts Practitioners (ANTP), ti fẹsun kan ijọba ipinlẹ Ogun lori ohun to pe lilo awọn ofin onikumọ ati sisan owo gọbọi. ANTP ni ijọba Ogun n beere ẹgbẹrun lọna ọgun naira (20,000) lọwọ awọn osere gẹgẹ bi owo ti yoo san fun lilo abẹ igi to wa ni ibùdó aṣa (Cultural center) tawọn fún igbaradi ere ori itage tawọn fẹẹ ṣe . Bashir Sanni, Alaga ANTP nipinlẹ Ogun lo sọ ọrọ yii di mímọ ninu atẹjade kan to fi sita lọjọ kejila, oṣu kẹta ọdun 2024. ANTP ṣalaye pe owo ọjọ kan ṣoṣo ni ẹgbẹrun lọsan ogun Naira náà, b'awọn ba fẹẹ lo abẹ igi náà fún ọsẹ kan. Amọ ẹgbẹrun lọna ogoje Naira (N140,000) láwọn yóò san fún lílò abẹ igi lasan ni Cultural center to wa ni Kutọ, l'Abẹokuta. Alaga ANTP Ogun náà sọ pé, ""ọjọ kẹjọ oṣu kẹta la gba lẹta lati ileesẹ Aṣa ati Irinajo afẹ, lẹyin ta a beere fun lilo abẹ igi ni Cultural center lati fi ṣe igbaradi (Rehearsal) fun ere ta a fẹẹ ṣe. "" F.J Ọsanyinpeju lorukọ ẹni to buwọ lu lẹta yii, akanti Wema to jẹ ti ileesẹ Aṣa lo ni ka san ẹgbẹrun lọna ogun Naira naa sí, ta a ba fẹ lo abẹ igi náà lọjọ kan ṣoṣo. "" Iyen ni pe N140,000, ẹgbẹrun lọna ogoje Naira la máa san lọsẹ kan nítorí abẹ igi lasan. Abẹ igi to jẹ ojo le rọ, ko pa wa, ti a ko le sọ bo ṣe máa jẹ, ni wọn ni ka máa waa san ẹgbẹrun lọna ogun Naira fún '' 'Ìgbésẹ tijọba Dapọ Abiọdun n gbe yii tako ofin ere ori itage ni Naijiria' Ẹgbẹ ANTP tẹsiwaju pe owo tijọba Gomina Dapọ Abiọdun n beere yii tako abala 613 òfin to de eré ori itage ṣiṣe ni Naijiria. Wọn ni ofin naa sọ pe kijọba ipinlẹ ran awọn ẹgbẹ lọwọ nípa didin owo ku fún wọn ni, ki i ṣe ki wọn máa fi ara ni wọn pẹlu owo gọbọi. Wọn ni ijọba Dapọ Abiọdun nikan lo n beere owo gọbọi bii eyi, awọn ko ri iru rẹ ri latigba ti ipinlẹ Ogun ti wa. ANTP Ogun láwọn n pe gbogbo alẹnulọrọ lori ìṣẹlẹ yii, lati dide si atunṣe rẹ. Wọn láwọn ko le faramọ ofin onikumọ tijọba Dapọ Abiọdun gbe wa. Kọmiṣanna fun Aṣa ati Irinajo afẹ nipinlẹ Ogun,Ọnarebu Ṣẹsan Fagbayi,  ṣalaye pe irọ gbuu ati ohun to le ba orukọ rere tijọba Dapọ Abiọdun ni jẹ ni ANTP n ṣe. Fagbayi sọ pe ohun ti ANTP Ogun sọ yii ko ṣee fìdí ẹ mulẹ, ko sí dáa rara funjọba at'awọn ẹka to ti n ti wọn lẹyìn tipẹ. "" Ẹgbẹ ANTP lawọn fẹẹ lo Cultural center, a sì gba fún wọn. Owo ti wọn gba lọwọ wọn ki i ṣe fún nnkan meji, bi ko ṣe lati fi tun awọn nnkan ijọba ti araalu n lo ṣe ni. ""Awọn nnkan bíi ileegbọnsẹ gbogbogbo, ati ọgba ti wọn ti n ṣe igbaradi wọn ọhun paapaa."" Fagbayi sọ pe ANTP Ogun ko yanju ọrọ tan, ki wọn too lọọ máa bá orukọ ijoba jẹ nita. O ni ijọba Ogun ko tapa sofin  6.1.3 to dé ere ori itage, wọn ko sí huwa aleebu kankan. Bákan náà lo ni ijọba Dapọ Abiọdun yóó máa tẹsiwaju lati ran awọn ẹka Àṣà ati Irinajo afẹ lọwọ lọjọ gbogbo ni."
Èèyàn mẹ́rin kú, ọ̀pọ̀ farapa níbi ìjà àwọn ọmọ ẹgbẹ́ òkùnkùn l’Abẹ́òkúta,Ko din ni eeyan mẹrin ti wọn ti jade laye nibi ikọlu awọn ọmọ ẹgbẹ okunkun kan to waye kaakiri ilu Abẹokuta, ipinlẹ Ogun. Agbẹnusọ ọlọpaa ipinlẹ Ogun, Ọmọlọla Odutọla lo fidi rẹ mulẹ, o ni ọwọ si ti tẹ awọn mọkanla lori ija ẹgbẹ okunkun naa. Gẹgẹ bi o ṣe sọ, Odutọla ni awọn ọmọ ẹlẹgbẹ okunkun Aye, Ẹiyẹ ati Buccaneer ni wọn doju ija kọ ara wọn, nibi ti awọn mẹrin ti jade laye. Odutọla ninu ọrọ sọ pe sọ pe ọkan lara awọno ọmọ ẹlẹgbẹ okunkun ti Ẹiyẹ ti wọn pe orukọ rẹ ni Dare ni wọn kọkọ pa danu siwaju ita ile rẹ to wa ladugbo Ijẹja, Abẹokuta l’Ọjọbọ, Tọside to kọja. O ni awọn ọmọ ẹlẹgbẹ okunkun Buccaneer  ni wọn yinbọn pa Dare ti ọpọ awọn eeyan mọ si Alọba lalẹ ọjọ naa. Bakan naa lo tun sọ pe lẹyin ni wọn tun pa ẹnikan toun naa n jẹ Ṣeun Elewode toun jẹ ọmọ ẹgbẹ okunkun Aye. Agbegbe Adeun to wa nitosi Lafenwa ni Ṣeun ti gba ekuru jẹ lọwọ ẹbọra lasiko ti awọn ọmọ ẹlẹgbẹ okunkun doju ibọn kọ ara wọn. Ibi faaji ayẹyẹ ọjọ ibi ni Odutọla sọ pe wọn ti pa Ṣeun, ẹni to ṣẹṣẹ jade kuro lẹwọn. O ni ọmọ ẹgbẹ okunkun Buccaneer ni wọn ti kọkọ pa lagbegbe Akinolugbade, Abẹokuta. Lasiko to n darukọ awọn ti ọwọ ti tẹ, Odutọla ni ọwọ ti tẹ Oluga Abiọla, Ọlamilekan Abiọdun, Ọlarenwaju Michael, Jimọh Okewọle, ati Wasu Tolulọpẹ. Awọn yooku ni Abiọdun Adeyẹmi, Muiz Adeyẹmi, Adebọwale Saheed, Adebọwale Ayọọla, David Oviem ati Adebọwale Ọlayọri.
Bàbá àti ọmọ lu ìyàwó alábàgbé pa nítorí tábìlì ní ìpínlẹ̀ Ogun,Ọwọ ọlọpaa ipinlẹ ogun ti tẹ baba ati ọmọ ti wọn ṣekupa iyawo alabagbe wọn kan. Iroyin ni tabili kan ti oloogbe naa, Tope Owoade, fi n ta pọnmọ lo fa ija laarin wọn, eyii to yọri si iku obinrin naa. Ninu atẹjade ti agbẹnusọ ileeṣẹ ọlọpaa ipinlẹ ogun, Omolola Odutola fi lede, o ni ija naa bẹrẹ latari pe oloogbe ọhun ko fẹ ki wọn maa joko sori tabili ti oun fi n taja. Gẹgẹ bii ohun to sọ, ọkọ oloogbe ẹni ọdun mẹtalelogoji naa, Isiaka Owoade, lo fi ọrọ ọhun to awọn ọlọpaa leti. Olọpaa ni ọkọ oloogbe naa ṣalaye pe ni nkan bii aago mẹwaa abọ alẹ ni awọn afurasi mejeji, Chizoke Obiadada, to jẹ ẹni ọdun mẹrinlelaadọta ati ọmọ rẹ, Micheal Obiadada, to jẹ ọmọ ọdun mẹtadinlogun lu iyawo oun nilu bara lẹyin to dẹkun wọn ati maa joko sori tabili ọja rẹ. O ni “Lilu naa pọ to bẹe ti ẹjẹ fi n jade lati inu ile ọmọ ati loju ara rẹ. “O ṣalaye pe wọn gbe iyawo oun digbadigba lọ sile iwosan Main Frame to wa ni Atan Agowa nibi ti wọn ti kọ ọ. “O pari ọrọ rẹ pe asiko ti wọn n gbe iyawo oun lọ sile iwosan ijọba lo jẹ Ọlọrun nipe.” Odutola ṣo pe ni kete ti ọrọ naa to awọn ọlọpaa leti ni wọn fi ṣikun ofin mu awọn afurasi ọhun, iwadii si ti bẹrẹ. Alukoro ọlọpaa naa sọ siwaju si pe awọn yoo tare ẹjọ ọhun lọ si ẹka to n ṣe iwadii iwa ọdaran, CID, laipẹ. O pari ọrọ rẹ pe ileeṣẹ ọlọpaa ti n gbe igbesẹ lati gbe oku naa lọ sile igbokupamọsi OOUTH to wa ni niluu Sagamu fun itẹseiaju iwadii ẹjọ ọhun.
Ìdí tí a kò ṣe fọwọ́ òfin mú ọmọ ẹgbẹ́ òkùnkùn 48 tó ronúpìwàdà l’Ógùn- Ọlọ́pàá,Lọjọ Iṣẹgun, ọjọ kẹrindinlọgbọn oṣu kẹta 2024 ni awọn ọmọ ẹgbẹ okunkun mejidinlaaadọta (48), jọ̀wọ́ nnkan ija ọwọ wọn ni Ṣagamu, wọn lawọn o ṣẹgbẹ buruku mọ. Aafin Akarigbo ilẹ Rẹmọ, Ọba Babatunde Ajayi, ni ironupiwada naa ti waye, bo tilẹ jẹ pe ko sẹni to ri awọn ọmọ ẹgbẹ okunkun naa. Awọn kan si sọ pe wọn wa nibẹ, wọn lawọn to mọ wọn lo mọ wọn ni. Kọmiṣanna ọlọpaa Ogun, Abiọdun Alamutu, salaye nibi eto naa pe awọn dariji awọn ọmọ ẹgbẹ okunkun yii lati le faaye silẹ fawọn yooku lati ronu piwada ni. O ni ohun to yẹ ni lati foju wọn han gẹgẹ bi ọdaran, ṣugbọn nitori iwadii ṣi n tẹsiwaju nipa wọn, to si jẹ pe ironupiwada maa n rọ eeyan lọkan, lawọn ṣe fi wọn silẹ. Alamutu sọ pe, ‘’gbogbo wa la mọ ikọlu oriṣiiriṣii ta a koju latọwọ awọn ọmọ ẹgbẹ okunkun ni Ṣagamu, eyi to sọ ọpọlọpọ ẹmi nu. ‘’Ipade ọlọkan-o-jọkan pẹlu ijọba atawọn lọbalọba lo bi igbesẹ yii, o si wa ni ibamu pẹlu ohun ti Ọga agba ọlọpaa, Kayọde Ẹgbẹtokun naa sọ. ‘’Pe kawọn eeyan to ba ni nnkan ija lọwọ lọna aitọ waa ko wọn silẹ.  Koda,awọn to ni iwe aṣẹ rẹ gan-an, a rọ wọn lati ko wọn silẹ. ‘’A fun awọn ọmọ ẹgbẹ okunkun naa lanfaani lati ko nnkan ija wọn wa nigba ti wọn ti ṣẹleri pe awọn ko ṣẹgbẹ naa mọ. ’’A ṣe bẹẹ lati jẹ ki wọn pada di ọmọ Naijiria rere ni. ‘’A ti ba wọn sọrọ, a jẹ ki wọn mọ pe ẹgbẹ okunkun kọ ni ọna abayọ, yoo wulẹ ba aye wọn ati orukọ ẹbi wọn jẹ ni. ‘’ A ti ṣẹleri lati gba wọn mọra laarin ilu, isẹ ṣi n lọ lọwọ lori ẹ. ‘’A gbagbọ pe awọn ẹgbẹ wọn yooku yoo kẹkọọ lara awọn ti Rẹmọ yii, wọn yoo ronupiwada.’’ ‘’Awọn tọwọ ba tẹ ninu ẹgbẹ buruku lẹyin anfaani ta a fun wọn yii la o mu gẹgẹ bi arufin’’ Nigba to n sọrọ, Akarigbo ilẹ Rẹmọ, Ọba Babatunde Ajayi, rọ awọn eeyan ilu Ṣagamu lati ma ṣe ta awọn ọmọ ẹgbẹ okunkun to ronupiwada naa nu laarin ilu. Akarigbo dupẹ lọwọ Gomina Dapọ Abiọdun atawọn ẹṣọ alaabo Ogun, fun iṣẹ takun-takun ti wọn ṣe lati jẹ ki eto ironupiwada ati aforiji yii ṣee ṣe. Igba meji ọtọọtọ ni awọn ọmọ ẹgbẹ okunkun Aye ati Ẹyẹ, kọ lẹta aforiji si Aakrigbo atawọn ọba Rẹmọ yooku ninu oṣu kin-in-ni ọdun 2024 yii. Wọn ti kọkọ kọ lẹta naa lọtọọtọ ki wọn too tun jọ kọ akọpọ. Ninu awọn lẹta naa ni wọn ti lawọn ko ṣẹgbẹ okunkun mọ, ki kabiyesi foriji awọn. Ṣugbọn nigba naa, Aafin Akarigbo lawọn ko mọ awọn to n kọ lẹta ọhun, nitori wọn ko jade kaye ri wọn.
Ìgbìmọ̀ lọ́balọ́ba l'Ogun ni kí  Olú Owode lọ rọọ́kún nílé,Igbimo lọba lọba nipinlẹ Ogun, ni abẹ adari Alake ti ilu Ẹgba, Ọba Adedotun Aremu Gbadebo ti ni ki Ọba Kolawole Sowemimo, Olu Owode ti ilu Owode lọ rọọkun nile fun oṣu meji. Ifofin de Ọba Sowemimo naa waye lẹyin ipade olooṣoṣu ti igbimọ awọn lọbalọba ipinlẹ naa lọjọ Ẹti. Igbesẹ wọn waye lẹyin asiko diẹ ti Oba Sowemimo fi owo kọ ọrun olorin Fuji, Wasiu Ayinde nita gbangba nibi ayẹyẹ kan. Alaga igbimọ lọbalọba naa, Olowu tí ilu Owu, Ọba Ọjọgbọn Saka Matemilola ni fifi ofin de Ọba naa waye lẹyin ti awọn Ọba ti gbe aṣemaṣe ti Ọba naa ṣe yewo. Olowu ni aṣemaṣe naa lodi si iwa awọn ọba nipinlẹ Ogun ati si aṣa ilẹ Yoruba. Ninu ọrọ to ba BBC Yoruba sọ, Oba Kolawole Sowemimo ni oun gba pe oun jebi. O ni oun ko mọ pe iwa bẹẹ ko daara gẹgẹ bí ọba. Ọba Kolawole Sowemimo ni oun faramọ idaniduro oṣu meji naa  ati pe oun tọrọ aforijin lọwọ gbogbo igbimọ awọn lọbalọba nipinlẹ Ogun ati Ẹgba lapapọ lori iwa ti oun hu. Bakan naa lo bẹ awọn omo Naijiria lati maa binu si iwa ibajẹ ti oun. “Igbimọ lo pinnu pe awọn yoo da mi duro fun oṣu mẹta nitori bi mo ṣe na owo fun elere kan. “Nigba ti wọn bi mi pe ki ni mo ni lati sọ, mo ni mo gba pe mo jẹbi, ti wọn si dikun si oṣu meji. “N ko ni nnkan lati sọ, ọmọ ti wọn ba nifẹ si ni wọn ma n ba wi, ohun ti awọn igbimọ Ọba ba sọ ni mo tẹle.”
""
"Àwọn agbébọn yabo ṣọ́ọ̀ṣì nípìnlẹ̀ Ogun, wọ́n jí èèyàn méjì gbé lọ,Ileeṣẹ ọlọpaa ipinlẹ Ogun ti fidirẹ mulẹ pe, lootọ ni awọn agbebọn kan yabo ile ijọsin Celestial Church of Christ kan, to wa ni agbegbe Mowe, ijọba ibilẹ Obafemi/Owode, nipinlẹ naa. Iroyin sọ pe Ọjọ́bọ ni wọn ji Oladapo Seyifunmi ati Oluboboye Abiola, gbe, ni abule Oriyanrin, Mowe. Agbẹnusọ ọlọpaa, Odutola sọ pe, kete ti wọn ji awọn eeyan naa gbe, ni awọn afurasi ajinigbe ọhun gba inu igbo didi kan to wa lẹyin ile ijọsin naa salọ. Bakan naa lo sọ pe awọn ọlọpaa ati àwọn oṣiṣẹ alaabo míì ti bẹrẹ si ni wa wọn ni kiakia. Sugbọn nigba ti yoo fi di owurọ ọjọ Abamẹta, ileeṣẹ ọlọpaa sọ pe ẹni kan ninu eeyan meji ti wọn ji gbe, ti gba ominira. Eyi jẹyọ ninu atẹjade ti wọn fi sita loju opo ayelujara X. ""Inu wa dun lati fi to araalu leti pe, Oladapo Seyifunmi, Oluṣọ Aguntan ijọ Celestial ti wọn ji gbe, ti gba ominira."" Ọlọpaa sọ pe eyi ri bẹẹ, nipasẹ bi awọn ọlọpaa, Amotekun, ati ọdẹ ibilẹ ati ẹgbẹ́ awọn fijilante, ṣe tu inu igbo naa yẹbẹyẹbẹ. Bakan naa ni wọn ni Ọgbẹni Oladapo ti darapọ mọ ẹbi rẹ."
Ọwọ́ ẹ̀ṣọ́ aàbò 'Safe Corps' tẹ Ojúgbélẹ̀ lórí ẹ̀sùn ìjínigbé l’Ógùn,Ileeṣẹ eleto aabo nipinlẹ Ogun ti a mọ si Social Orientation and Safety Corps, iyẹn So-Safe Corps ti sọ pe ọwọ awọn ti tẹ gendekunrin kan, Ojugbelẹ Joshua lori ẹsun ijinigbe. Ninu atẹjade ti agbẹnusọ So-Safe Corps, Mọruf Yusuf gbe sita, eyi to fi ranṣẹ si BBC YORUBA, o ni Ojugbelẹ wa lara awọn ajinigbe to ji ọmọdekunrin, ọmọ ọdun mẹtadinlogun kan gbe lagbegbe Ọlọrunṣogo, Ọlọrunda, ijọba ibilẹ Ariwa Abẹokuta. Yusuf sọ pe ni nnkan bi aago mẹwaa kọja iṣẹju mẹẹdogun, ọjọ Aje, Mọnde, ọsẹ yii ni wọn ji ọmọdekunrin naa gbe lasiko to lọ tọ lẹyinkule ile baba rẹ. Siwaju sii lo sọ pe baba ọmọ ọhun, Ọgbẹni Sunday Iboin lo wa fi to awọn leti lọjọ keji, ọgbọn ọjọ, oṣu kinni, ọdun 2024. O ni baba naa sọ pe ọmọ oun jade si eyinkule ile wọn lati tọ lalẹ ọjọ naa ni, ko to di pe ko pada wọle lati sun. Lẹyin bi iṣẹju marun-un ti ọmọ naa ko pada wọle lo mu ki baba rẹ jade sita lati wo o, ṣugbọn ti ko rii, latigba naa lo ti bẹrẹ sii pe foonu rẹ, ti ko sẹni to gbe. Igba to ya lo sọ pe ẹnikan gbe foonu naa, to si n beere miliọnu kan ataabọ naira lọwọ rẹ lati fi gba ọmọ rẹ silẹ. Yusuf ni Sunday fura si ọkan lara awọn ara adugbo lati mọ nipa bi wọn ṣe ji ọmọ rẹ gbe, to si eyi lo mu ki wọn bẹrẹ iṣẹ iwadii. Gbogbo inu igbo to wa lẹyinkule ile ti wọn ti ji ọmọ naa gbe ni Yusuf sọ pe awọn ẹṣọ aabo wọn fọ, lati rii gba jade, to si ni aṣeyọri pada waye. Yusuf fi kun ọrọ rẹ pe aṣiri awọn ajinigbe ọhun tu nibi ti wọn fi ṣe buba, ti wọn si ri ọmọ naa gba jade, ṣugbọn to ni awọn mẹta to wa nidi iṣẹ buruku naa salọ. Ninu iwadii lo sọ pe ọwọ ti tẹ Ojugbelẹ, to si lo ti jẹwọ pe lotitọ loun mọ nipa bi wọn ṣe ji ọmọ naa gbe, ati pe awọn mẹta ni wọn wa nidi ijinigbe ọhun. Yusuf wa jẹ ko di mimọ pe awọn ti lọ fa Ojugbelẹ le awọn ọlọpaa ẹkun Imala lọwọ lati le tẹsiwaju iwadii wọn, ati lati fi ọwọ ofin mu.
Adebutu fojú ba Ilé ẹjọ́ lórí ẹ̀sùn ríra ìbò àti àwọn ẹ̀sùn míì,Oludije fun ipo Gomina ipinlẹ Ogun labẹ asia ẹgbẹ oṣelu Peoples Democratic Party (PDP), Ladi Adebutu ti farahan niwaju Ile ẹjọ giga kan nipinlẹ Ogun lori ẹsun rira ibo ti wọn fi kan an lasiko eto idibo Gomina to waye ọdun 2023. Ẹsun meje lo wa lọrun Adebutu, rira ibo ati awọn ẹsun mii pẹlu nọmba idanimọ AB/10c/2023 (FRN Vs Adebutu &Ors niwaju onidajọ Abiodun Akinremi. Adebutu sọ fun ileẹjọ pe oun ko jẹbi eyikeyi ẹsun ti wọn fi kan oun. Ẹsun ti wọn kan Adebutu ni pe o pasẹ fun ileeṣẹ ifowopamọ rẹ fi ẹgbẹrun mẹwaa ni apo owo kan, ti wọn si n pin kaadi to n pe owo jade, eyi ti wọn ni owo wa ni inu rẹ kaakiri lasiko eto idibo nipinlẹ Ogun. Oun pẹlu awọn afurasi mẹfa ni Ileeṣẹ ọlọpaa wọ lọ si ile ẹjọ. Agbẹjọro fun Adebutu, Goody Uche sọ fun ileẹjọ lati fun onibara rẹ ni anfani lati gba beeli nitori pe ọjọ isẹgun ni wọn fi iwe pe Adebutu, to si tun farahan ni ile ẹjọ. Agbẹjọro fun ijọba apapọ, Rotimi Jacobs ko tako ipe naa. Adajọ Akinyemi wa gba ipe Uche, to si fun Adebutu niu beeli pẹlu milọnu kan naira pẹlu oniduro kan O wa sun igbejọ naa siwaju si Ọjọru, ọjọ kẹfa oṣu keji. Nigba to n ba awọn akọroyin, Jacobs sọ pe oni Ọjọ Isẹgun ni wọn fi iwe pe Adebutu, to si wa fi ohun rẹ silẹ. Uche salaye “Ọrọ yii ti wa ni ita tipẹ pe onibara mi salọ, “Inu mi dun lonii pe o yọju fun ara rẹ. Koda o fa ara rẹ silẹ fun ile ẹjọ. “O ti wi tẹnu rẹ, o ni oun ko jẹbi ẹsun meje ti wọn fi kan. Inu wa dun pe a wa ni ibi bayii lonii, ti a si ti gbaradi fun igbẹjọ yii.
Ọwọ́ ọlọ́pàá Ogun tẹ wòólì méjì àti babaláwo méjì tó pa ọ̀dọ́bìnrin kan fún ètùtù ọlà,Ọwọ ileeṣẹ ọlọpaa ipinlẹ Ogun ti tẹ awọn ayederu Wolii ijọ Kerubu ati Serafu meji, Peter Oluwaloṣe ati Jamiu Yusuf, pẹlu babalawo meji ti wọn pe ni Moses Abidemi ati Samuel Monday lori ẹsun ipaniyan. Lasiko to n foju awọn afurasi ọhun han ni olu ileeṣẹ ọlọpaa to wa ni Eleweran niluu Abẹokuta l’Ọjọbọ, ọga ọlọpaa ipinlẹ naa, Abiọdun Alamutu sọ pe awọn eeyan naa lo pa obinrin kan, Sulaimọn Adijat ti wọn ti n wa tipẹ. Yatọ si awọn mẹrin naa, ọwọ tun tẹ Akinwunmi Ifatosin, Sheriff Agbai ati Osojieahen Alioneitouria lori ẹsun ipaniyan kan naa. Gẹgẹ bi Alamutu ṣe sọ, deede agogo mẹwaa owurọ ọjọ kẹsan, oṣu kinni, ọdun 2024 ni wọn wa fi to awọn leti pe wọn n wa obinrin kan, Sulaimon Adijat, ti wọn ko si gburo rẹ. Alamutu ni iroyin ti awọn gbọ ni pe ẹnikan to n jẹ Adebayọ Olawale Azeez to n gbe ni agbegbe Ajegunle niluu Atan-Ọta lo gbe Adijat jade, to si jẹ pe latigba naa ni wọn ko ti gburo rẹ mọ. Gbogbo akitiyan awọn mọlẹbi Adijat lati pe e lori foonu lo ja si pabo, nigba ti wọn sọ pe foonu rẹ ko lọ mọ, idi ree ti wọn fi lọ fi to awọn ọlọpaa leti. Latigba naa ni awọn ikọ ọlọpaa to n gbogun ti iwa ijinigbe ti bẹrẹ iṣẹ iwadii lati mọ ibi ti Adijat wọlẹ si. Iwadii awọn ọlọpaa lo jẹ ki ọwọ tẹ awọn meje lori bi Adijat ṣe poora, ti oriṣiriṣi aṣiri si bẹrẹ sii tu sita. Ọga ọlọpaa, Alamutu jẹ ko di mimọ pe lọjọ kọkandinlogun, oṣu Kọkanla, ọdun 2023, ni Sherifff Agbaiati,  ọrẹ rẹ, OsojieahenAlioneitouria ni wọn lọ ba Oluwo Samuel Monday ti inagijẹ rẹ n jẹ Oluwo Mandẹla fun etutu ọla. Wọn ni bi igbesi aye awọn ṣe n lọ ko tẹ wọn lọrun, wi pe awọn nilo lati ṣoogun owo ti wọn n pe ni Oṣolẹ to le fun wọn ni igba miliọnu naira laarin ọjọ meje pere. Nibẹ ni wọn sọ pe Oluwo Mandela ti sọ pe oun yoo gba ẹgbẹrun lọna ẹgbẹrin naira lọwọ wọn ki oun to le ṣe oṣolẹ naa fun wọn. Lẹyin eyi ni wọn sọ pe Oluwo Mandela ranṣẹ pe Peter Oluwaloṣe lati ba a wa ọdọmọbinrin ti ọjọ ori rẹ wa laarin ọdun mejidinlogun si ogun ọdun, lati le lo ẹya ara rẹ fun oogun owo ti oun fẹẹ ṣe fawọn onibara oun. Oluwo Mandela ni oun nilo ori, ọyan meji, oju ara ọmọbinrin ati ọrun ọwọ meji ọmọbinrin naa. Peter to n pe ara rẹ ni Wooli ijọ alaṣọ funfun kan to wa niluu Ibadan, ipinlẹ Ọyọ lo pe alabaṣiṣẹpọ rẹ to jẹ wooli, iyẹn Jamiu Yusuf ti ọpọ awọn eeyan mọ si Ẹri Mose nipinlẹ Eko. Ẹri Mose ti wọn sọ pe ko niṣẹ meji to kọja okoowo tita ati rira ẹya ara eeyan naa tun pe Abidemi Moses ti awọn eeyan tun mọ si Aṣela, toun jẹ babalawo niluu Atan-Ọta, ipinlẹ Ogun fun ẹya ara obinrin. Wọn ni Abidemi Moses sọ pe oun yoo gba ẹgbẹrun lọna ẹgbẹta naira lati fi wa ọmọbinrin ti ẹya ara rẹ yoo wulo fun oṣolẹ naa, ṣugbọn ti wọn ni Oluwo Mandela sọ pe ẹgbẹrun lọna oọdunrun naira loun yoo san. A gbọ pe ọdọ Adebayọ Ọlawale Azeez ti wọn loun ti na papa bora ni wọn sọ pe Abidemi Moses ti n kọ iṣẹ babalawo. Lẹyin ti idunadura naa wọ tan, ni wọn sọ pe Adebayo Ọlawale Azeez pe Sulaimọn Adijat lọjọ kẹsan, oṣu Kinni, ọdun 2024 wi pe oun fẹ ki wọn jọ jade, ati pe ko jẹ ki awọn pade ni otẹẹli kan niluu Atan Ọta. Lẹyin ti wọn kuro ni otẹẹli ọhun ni wọn gba igbalẹ Abidemi Moses to wa lagbegbe Igbo Olomi niluu Ado-Odo Ọta lọ. Nibẹ si ni a gbọ pe wọn ti pa Adijat bi ẹran, ti wọn si yọ awọn ẹya ara rẹ lọ. Ile Moses la gbọ pe wọn ko awọn ẹya ara naa lọ, nibi ti Oluwo Mandela ati wooli Oluwalose ti n duro de wọn. Ọluwo Mandela ni wọn lo gba ori, ọyan, nnkan ọmọbinrin, ọwọ meji ati awọn ẹya yooku, to si lọ gun gbogbo rẹ papọ sinu ikoko dudu, nibi ti wọn jo o titi di ọjọ keji. Wọn ni Wooli Peter Oluwalolese ati Oluwo Samuel Mandela ni wọn jọ pa ẹran agbo ti wọn fi ṣetutu fun ẹmi Adijat ti wọn gba lasiko ti oṣolẹ ọhun n lọ lọwọ. Lọjọ kẹwaa, oṣu Kinni ni wọn sọ pe Sheriff Agbai ati Osojieahen Alioneitouria lọ gba ipese oṣolẹ naa lọwọ Oluwo Mandela, ko to di pe wọn gbe e lọ si ipinlẹ Edo ti wọn ti wa. Nigba ti aṣiri maa pada tu sita, wọn ni ko si ayipada kankan ninu igbesi aye Osojieahen Alioneitouria lẹyin to lo ipese naa tan, gẹgẹ bi wọn ti ṣalaye fun wọn. Ọsẹ mẹta gbako ni wọn fi lo awọn iṣẹ naa, ti wọn sọ pe ko ri ayipada rere kan, wọn lo sọ pe oun ko ri owo toun n fẹ laarin ọjọ meje, idi ree to fi sọrọ jade. Alamutu to jẹ ọga ọlọpaa tẹsiwaju ninu ọrọ rẹ pe lẹyin ti aṣiri tu si wọn lọwọ, lawọn lọ sinu igbalẹ Abidemi Moses, nibi ti wọn ti ba baagi obinrin mẹwaa ọtọọtọ, garawa to kun fun ẹya ara eeyan, aake kan, apo simẹnti meji to kun fun egungun eeyan. O ni awọn mọlẹbi Adijat nigba ti wọn de teṣan ọlọpaa ni wọn ri baagi Adijat ti wọn n wa tipẹ nibẹ. Bo tilẹ jẹ pe Alamutu sọ pe ọpọ ẹri ni awọn ti gba, ti awọn afurasi naa si ti jẹwọ bi wọn ṣe n pa awọn eeyan, o ni iwadii awọn ṣi n tẹsiwaju ko to di pe wọn yoo fi oju gbogbo wọn ba ile-ẹjọ.
""
Ẹ̀mí mẹ́wàá bọ́, méje farapa torí eré àsájù lásìkò òjò tó fá ìjàmbá ọkọ̀ lọ́na Eko sí Abeokuta,Isẹlẹ ijamba ọkọ gbẹmi eeyan mẹwaa loju ọna opopona morosẹ Eko si Abeokuta. Agbegbe afara Kere ni ijọba ibilẹ Ewekoro ni isẹlẹ naa ti waye ni oni, Ogunjọ oṣu keji ọdun 2024, lẹyin ti ọkọ akero kan lọ kọlu ọkọ nla tirela to n ko ẹru. Apapọ eeyan mẹtadinlogun lo wa ninu ọkọ akẹro Mazda alawọ funfun pẹlu nọmba idanimọ SMK808YD nigba to kọlu ọkọ nla tirela to ko ẹru, eyi ti ko si ni nọmba idanimọ . Eeyan mẹwaa, ọkunrin mẹfa ati obinrin mẹfa lo ba isẹlẹ naa lọ, ti eeyan meje mii si farapa yanayana. Ajọ FRSC ti ipinlẹ Ogun, ninu atẹjade ti agbẹnusọ rẹ Florence Okpe fi lede fun awọn akọroyin salaye pe, ere asapajude ati gbigba ọna ọlọna lo fa ijamba ọkọ mejeeji. O tẹsiwaju pe, ajọ naa ti ko awọn eeyan to farapa lọ si ile iwosan ijọba to wa niluu Ijaye, ti wọn si gbe awọn to padanu ẹmi wọn lọ si ile gbokusi ni Lantoro niluu Abeokuta. Ọga agba fun ajọ FRSC wa rọ awọn awakọ lati ri daju pe wọn tẹle ilana ati ofin irinajo ti ijọba gbe kalẹ lati dẹkun ijamba ọkọ to n waye. Bakan naa lo tun rọ wọn lati yago fun sisa ere a’sapajude loju opopona. O wa ba awọn mọlẹbi awọn eeyan to padanu ẹmi wọn kẹdun pe Ọba yoo duro ti wọn.
""
Wo ìdí tí wọ́n fi yọ olórí Ilé ìgbìmọ̀ aṣòfin ìpínlẹ̀ Ogun, Oluomo, nípò,Lẹsẹkẹsẹ ti wọn yọ olori ile igbimọ aṣofin ipinlẹ Ogun, Ọlakunle Oluọmọ n'ipo, ni wọn rọpo rẹ pẹlu Họnarebu Daisi Olumide Ẹlẹmide. Awọn aṣofin mejidinlogun ninu awọn aṣofin mẹrindinlọgbọn ti wọn di ile igbimọ naa mu ni wọn buwọlu iwe lati yọ Oluọmọ n'ipo. Ẹkun Ifo kinni ni Oluọmọ n ṣoju nile igbimọ aṣofin ipinlẹ Ogun, o si ti wa gẹgẹ bi olori ile igbimọ ọhun lati ọdun 2015, lati asiko iṣejọba saa keji Sẹnetọ Ibikunle Amosun. Gẹgẹ bi a ṣe gbọ, Họnarebu Adegoke Adeyanju toun n ṣoju ẹkun ariwa Yewa kinni lo daba pe ki wọn yọ Oluọmọ gẹgẹ bi olori wọn lọjọ Iṣẹgun nigba ti Họnarebu Ademọla Adeniran toun n ṣoju ẹkun Ṣagamu keji, keji aba ọhun. A tun gbọ pe ninu oṣu kẹsan, ọdun to kọja, iyẹn 2023 ni awọn aṣofin naa ti kọkọ fẹẹ yọ Oluọmọ nipo, nitori awọn ẹsun aṣemaṣe ti wọn fi kan an. Ṣugbọn wọn sọ pe Gomina Dapọ Abiọdun ati gomina ipinlẹ naa tẹlẹ, Oluṣẹgun Ọṣọba ba a bẹbẹ. Lati igba naa la gbọ pe awọn aṣofin yii ti bẹrẹ si ni wa ọna miran ti wọn yoo gba lati yọ Oluọmọ nipo, pẹlu bi wọn ṣe sọ pe iṣakoso rẹ gẹgẹ bii olori ile ko tẹ wọn lọrun. Ni nnkan bi ọjọ mẹwaa sẹyin ni wọn lawọn aṣofin tun gbero lati yọ Oluọmọ, ṣugbọn ti wọn pinnu lati sun erongba wọn siwaju digba ti idajọ ile ẹjọ agba yoo waye lori idibo gomina ipinlẹ Ogun. Wọn ni bi wọn ba yọ Oluọmọ ṣaaju ọjọ idajọ ile-ẹjọ giga to gbe gomina Abiọdun wọle fun igba keji, o ṣee ṣe ko dabaru eto wọn, ati pe o ṣee ṣe ki awọn araalu ro pe gomina lo n ṣagbatẹru wọn. Koda, wọn sọ pe wọn ko fẹ ohun ti yoo ṣakoba fun agbekalẹ eto iṣuna ọdun 2024 ti gomina fẹẹ gbe wa siwaju ile igbimọ aṣofin lati buwọ lu. A tun gbọ pe lẹyin ti idajọ ti pari lori eto idibo gomina, ti awọn aṣofin si ti buwọ lu eto iṣuna ọdun 2024, awọn aṣofin ọhun ri asiko to dara lati mu erongba wọn ṣẹ nipa yiyọ Oluọmọ. Lara awọn ẹsun ti wọn fi kan Oluọmọ ni dida ọwọ wu, aini afojusun, igberaga, adari ti ko dara, aini otitọ, ṣiṣe owo kumọkumọ, ati kikọju awọn aṣofin sira wọn. Igbakeji olori ile igbimọ naa, Họnarebu Bọlanle Ajayi to n ṣoju ẹkun Guusu Yewa lo ṣakoso ile igbimọ lakoko ti wọn yọ Oluọmọ. A gbọ pe niṣe ni Oluọmọ paṣẹ fun awakọ rẹ lati gbe awọn ọkọ ẹṣọ aabo rẹ dina lati ma le jẹ ki ẹnikẹni jade kuro ninu ọgba ile igbimọ aṣofin fun bii wakati meloo kan, iyẹn lẹyin ti wọn pari gbogbo eto lati yọ ọ nipo. Eyi ni wọn tun lo fẹẹ da wahala silẹ, ko to di pe wọn ranṣẹ pe kọmiṣanna ọlọpaa ipinlẹ Ogun, CP Abiọdun Alamutu lati wa da si ọrọ naa. Nigba to n sọrọ lẹyin ijokoo ati gbogbo eto ile igbimọ aṣofin, Họnarebu Oludaisi Olumide Ẹlẹmide sọ pe ki awọn ọmọ ati olugbe ipinlẹ Ogun maa reti ayipada rere ninu iṣakoso oun. Ninu ọrọ rẹ, o sọ pe “awa aṣofin maa n tẹle ofin ati ilana. A fẹ ki gbogbo agbaye mọ pe a ti ni ayipada ninu iṣakoso. Awọn aṣofin mejidinlogun ni wọn buwọ lu iwe lati sọ mi di olori ile. A ti gba iṣakoso ile bayii, a si wa n ṣeleri wi pe iṣakoso tuntun yoo gbaruku ti gomina. Gomina ko mọ ohunkohun nipa iyọnipo to waye yii.” Bakan naa nigba toun naa n sọrọ, Họnarebu Damilọla Ṣonẹyẹ to n ṣoju ẹkun Ọbafẹmi Owode jẹ ko di mimọ pe ipo akọkọ ti ko ni ẹlẹgbẹ ni ipo olori ile igbimọ aṣofin jẹ. O ni “nitori awọn iwa ajẹbanu, aini afojusun rere, aini otitọ, igberaga, idari ti ko ni ọjọ iwaju rere ati kikọju awọn aṣofin sira wọn ni a ṣe yọ Oluọmọ nipo.'' Ile-igbimọ aṣofin ipinlẹ Ogun ti yọ aṣofin Ọlakunle Oluọmọ gẹgẹ bi olori ile igbimọ naa. Ọjọ Iṣẹgun, ọjọ kẹtalelogun, oṣu Kinni, ni awọn aṣofin mejidinlogun ninu ogun buwọ lu iwe ti wọn fi kede yiyọ Oluọmọ. Lara awọn ẹsun ti wọn fi kan aṣofin naa ni, aṣilo agbara, aini afojusun rere, aiṣe otitọ, ṣiṣe owo kumọkumọ ati awọn ẹsun miran. Ọnarebu Oludaisi Ẹlẹmide t'oun n ṣoju ẹkun Ọdẹda nile igbimọ aṣofin ni wọn kede gẹgẹ bi ẹni ti yoo rọpo Oluọmọ, ti wọn si paṣẹ pe ko bẹrẹ iṣẹ loju ẹsẹ. Lọdun 2022 ni awuyewuye bẹ silẹ laarin olori ile igbimọ aṣofin ipinlẹ Ogun, Olakunle Oluomo ati igbakeji rẹ, Oludare Kadiri. Ọjọ kinni, oṣu Kẹsan-an, ọdun 2022,  ni ajọ to n gbogun ti iwa ibajẹ ni Najiria, EFCC, mu olori ile aṣofin naa fun ẹsun kiko owo ilu jẹ. Ọwọ tẹ ẹ ni papakọ ọkọ ofurufu Murtala Muhammed niluu Eko. Wọn fi ẹsun kan Ọgbẹni Oluomo ati awọn aṣofin mii, pe wọn yí iwe, wọn si tun ṣe mago-mago iwe akọsilẹ owo ile aṣofin naa. O lo ọjọ diẹ ni ahamọ ajọ naa, ki wọn to o pada yọnda rẹ, botilẹ jẹ pe iwadii ṣi n lọ lori ẹsun naa. Diẹ lara awọn ọmọ ile aṣofin naa, to fi mọ olori ile funra rẹ si lo gbagbọ pe, wọn igbakeji lo ditẹ pẹlu EFCC lati parọ ole mọ Ọgbẹni Oluomo. Ninu ọrọ to ba BBC sọ, igbakeji ile aṣofin naa, Ọgbẹni Oludare Kadiri, sọ pe olori ile fi orukọ oun fọwọ si awọn iwe owo kan to to ọgọrun miliọnu Naira ti oun ko mọ nipa rẹ. Bakan naa lo sọ pe awọn igbesẹ olori ile naa le sọ oun di eero ẹwọn lọjọ iwaju ni oun ṣe kesi EFCC. Ṣugbọn ninu ọrọ rẹ, Aṣofin Oluomo to jẹ olori ile sọ pe fifi ẹjọ sun EFCC tako ofin ihuwasi awọn aṣofin.
"Wo bí àwọn èèyàn ìlú Sagamu ṣe ń fojú sọ́nà fún ìjà Anthony Joshua àti Francis Ngannou lọ́la,Bi ija laarin Anthony Joshua ati Francis Ngannou ṣe ku ọjọ kan pere niluu Riyadh ni Saudi Arabia, awọn eeyan ilu Sagamu ni ipinlẹ Ogun to jẹ ilu baba Joshua n foju sọna fun ija naa. Ọkan lara ẹbi Joshua to n gbe ni ilu Sagamu, Raymond Ajakaye sọ pe ""ajogunba ni ẹṣẹ kikan jẹ fun Joshua nitori inu ẹjẹ lo ti ba a. Eeyan lile ni gbogbo wa ninu ẹbi wa, lati ori baba-baba mi to fi dori baba Joshua gan an. A maa n ja gan-an, ibi ni mo ro pe Joshua ti ri ẹbun ẹṣẹ kikan."" Awọn eeyan bii idaji miliọnu lo n gbe ni ilu Sagamu gẹgẹ bi akọsilẹ ṣe sọ eleyii tawon ọdọ pọ ninu wọn. Ọpọ awọn ọdọ to wa ni ilu yii lo ri Joshua gẹgẹ bi awokọṣe rere. Koda, awọn kan da ẹgbẹ ololufẹ Anthony Joshua Fan Club silẹ ni ilu Sagamu, bakan naa ni wọn fi orukọ rẹ sọ opopona kan niluu naa. Orukọ opopona ọhun n jẹ ""Cinema Road"" tẹlẹ ki ijọba to yipada si orukọ Anthony Joshua lẹyin to pegede lagbo ẹṣẹ kikan. Koda, ni opopona yii l'awọn ololufẹ Joshua ti maa n ṣe ipade. Bo tilẹ jẹ pe orilẹ ede UK ni wọn bi Anthony Joshua si lọdun 1989, ti baba rẹ jẹ ọmọbibi Naijiria, o maa n ṣe afẹri orilẹ ede Naijiria nigba gbogbo. Lootọ ni pe orilẹ ede UK ni Joshua n ṣoju ninu idije ẹṣẹ kikan, amọ, o kawe ni Naijiria nigba ewe rẹ eyi to jẹ ki o mọ nipa ilẹ Africa daadaa. Joshua ya tatuu ilẹ Africa si ejika rẹ eleyii to tun n ṣe afihan aala orilẹ ede Naijiria. Bakan naa, Joshua ti lo orin awọn olorin Naijiria bii Burna Boy ati Femi Kuti lati wọle si gbagede ija lọpọ igba. Nigba kugba ti Joshua ba n ja, niwaju aafin Ọba Akarigbo ilu Sagamu ni ọpọ eeyan ilu naa ti maa n wo ija rẹ lori tẹlifisan nla. Ajakaye ni ""Joshua jẹ onírẹlẹ eeyan to n bọwọ fun agba."" Kayode Segun-Okeowo to jẹ aarẹ ẹgbẹ ololufẹ Anthony Joshua Fans Club sọ pe o ti di aṣa fawọn araalu Sagamu lati maa ṣe atilẹyin fun Joshua nigba kugba ti o ba ti n ja. ""Ọdun 2016 ni a da ẹgbẹ naa silẹ, awọn ọmọ ẹgbẹ naa si pọ daadaa. Mo gbagbọ pe Joshua yoo borí ninu ija rẹ ọjọ Ẹti. Mi o ri Ngannou gẹgẹ bi ẹni to le bori Joshua,"" Segun-Okeowo lo sọ bẹẹ. Ija laarin Joshua ati Ngannou yoo ran ọpọ leti orogun to wa laarin Naijiria ati Cameroon lagbo ere idaraya. Amọ, fun awọn eeyan ilu Sagamu, Joshua nikan ni wọn ri gẹgẹ bi ẹni ti yoo bori lọla."
Ṣé lóòótọ́ ni pé Dapo Abiodun ń ṣètò 'palliative' N10,000 lójú òpó ayélujára f'aráàlú?,A ko lọwọ ninu eto pinpin iranwọ paliatiifu kankan loju opo ayelujara fun awọn eeyan ipinlẹ Ogun. Igbe ree ti ijọba Gomina Dapo Abiodun fi sita lati le tako iroyin ti wọn juwe gẹgẹ bi ayederu to gba oju opo ayelujara pe ijọba n ṣeto paliatiifu ẹgbẹrun mẹwaa Naira fun araalu. Ninu atẹjade ti oluranwọ pataki si Gomina lori ọrọ iroyin ati ibaraẹnisọrọ, Kayode Akinmade, fi sita, o ni patapata ni ijọba Ogun fi wẹ ọwọ rẹ mọ lori iroyin yi to si kesi araalu lati ṣọra fun tori pe o daju wi pe gbajuẹ ni wọn fẹ si ṣe. Eeyan kọọkan ni iroyin oju opo yi sọ pe Gomina Dapo Abiodun yoo fun ni ẹgbẹrun mẹwaa Naira gẹgẹ bi owo iranwọ jakejado ipinlẹ ọhun. Ikede iranwọ yi ṣe agbekalẹ oju ila opo kan tawọn eeyan le tọ lati fi jẹ anfaani owo iranwọ yi. Bẹẹ naa ni wn tun gba awọn eeyan ni imọran lati ṣalabapin iroyin yi. Lasiko ti nkan ko fararọ fun ọpọ ọmọ Naijiria yi, ibikibi ti iranwọ ba ti wa ni ọpọ a maa tẹwọ gba a lae bikita. Awọn ijọba ipinlẹ kọọkan ti kede iranwọ tawọn mii naa si ti bẹrẹ eto iranwọ ni paapa ounjẹ lati le maye dẹrun faraalu. Ipinlẹ Ogun ninu atẹjade yi sọ pe awọn ko ṣeto owo pinpin amọ awọn ko dẹkun ifarajin nipa mimu ayẹ dẹrun faraalu. Akinmader sọ pe ''ijọba Gomina Abiodun ko sinmi lati mu adinku ba iṣoro ti araalu n koju nipa awọn eto iranwọ taa ti gbe jade lati ọdun 2019 ati eto iranwọ biliọnu marun un taa kede laipẹ yi'' Ijọba wa kilọ fun araalu lati yago fun oju opo to n kede iroyin ofege to si sọ pe ti ikede kankan yoo ba waye, loju opo ijọba ti gbogbo eeyan mọ lawọn yoo fi si. Ijọba ko kede boya awọn eeyan kan ti kagbako gbajuẹ loju opo yi ṣugbọn wọn fi oju opo naa sinu atẹjade ti wọn gbe sita. Bẹẹ si ni wọn kilọ pe ki awọn eeyan ma tọ oju opo naa lọ tabi ki wọn fi iroyin nipa ara wọn ṣọwọ sibẹ. BBC gbiyanju lati tọ oju opo yi lọ taa si ri wi pe awọn to ṣeto rẹ fi aworan Gomina Dapo Abiodun sibẹ gbagada. Bakan naa ni wọn tun faaye silẹ nibi ti awọn araalu yoo ti wọ oju  opo naa lọ. Nigba ti a o fi ri oju opo yi, eeyan to le ni ẹgbẹrun mejilelọgọjọ lo ti fi ifẹ han si oju opo yi tawọn aimọye eeyan naa si ti ba wọn ṣe alabapin oju opo naa. Oju opo naa ree: https://taskcashup.com/.../OGUN-st.../Apply/ogun-reg-portal
"Ṣé lóòótọ́ ni pé oúnjẹ sọ ọ̀pọ̀ akẹ́kọ̀ọ́ Fáṣítì Covenant dèrò ilé ìwòsàn?,Ọpọ awọn akẹkọọ ile ẹkọ fasiti Covenant to wa niluu Ota nipinlẹ Ogun ni iroyin to jade lọsẹ to kọja salaye pe wọn dero ile iwosan lẹyin ti wọn jẹ ounjẹ kan ti o n run gbogbo wọn ni inu. Iroyin nipa ounjẹ ti awọn akẹkọọ yii jẹ lo gbode lori ayelujara, ti ọpọ obi ati alagbatọ si ti n sure lọ wo alaafia awọn ọmọ wọn to jẹ akẹkọọ ni Fasiti naa. Ṣugbọn ṣa, awọn alaṣẹ fasiti naa sọ pe ọrọ ko ri bẹẹ. Iroyin sọ pe niṣe ni ọpọ awọn akẹkọọ naa n bi, ti wọn si yn agbẹ, eyi to wa pẹlu ara gbigbona. Awọn alasẹ fasiti Covenant ti atẹjade sita pe ko si nnkan to jẹ pe ọpọ akẹkọọ dero ile iwosan ninu ọgba fasiti. Atẹjade naa sapejuwe iroyin to n lọ kaakiri ori ayelujara gẹgẹ iroyin ẹlẹjẹ, ti wọn si fọkan awọn obi ati alagbatọ balẹ pe ilera awọn akẹkọọ jẹ awọn alasẹ ile ẹkọ naa logun pupọ. Ile ẹkọ fasiti Covenant ni, ko si nnkan to se awọn akẹkọọ ninu ọgba fasiti ọhun. “Alaafia ni awọn akẹkọọ wa wa ati pe bayii a n gbajumọ bi igbaradi fun eto idanwo wọn yọ ṣe lọ ni alaafia, ti wọn yoo si yege. “A n rọ awọn obi ati alagbatọ lati fọkan wọn balẹ nitori ko si ewu kankan, ki wọn si ma ṣe iye meji nitori alaafia awọn akẹkọọ naa."" Bakan naa ni ijọba ipinlẹ Ogun sọ pe iwadii ti n waye lori iroyin ti oun gbọ. Lasiko to n ba Ileeṣẹ iroyin abẹle, The Punch, sọrọ, kọmisanna fun eto ẹkọ nipinlẹ Ogun, Tomi Coker salaye pe iwadii ti bẹrẹ lori isẹlẹ naa. Coke ni iroyin naa ti de eti ijọba sugbọn o ṣeese ko jẹ pe iroyin ẹlẹjẹ ni iroyin naa. “A ni fọnran eyi to jẹ ẹri nigba ti a ṣe abẹwo si ẹka ilera ile ẹkọ naa, ti a yẹ awọn akọsilẹ wọn wo. “Ẹ lọ fọkanbalẹ, ẹka eto ilera ipinlẹ Ogun yoo se iwadii to tọ.”"
"Kí ló wà nínú lẹ́tà tí àwọn ẹgbẹ́ òkùnk̀un tún kọ sí Ákárìgbò Rẹ́mọ?,Lẹta kan to ni akọle ẹgbẹ okunkun ‘Aye ati Ẹyẹ’ lori lo ti tun gbode kan bayii, eyi ti wọn dari ẹ si Akarigbo Rẹmọ, nipinlẹ Ogun, Ọba Babatunde Ajayi. Wọn ko yọ awọn ọba yooku ati awọn agbaagba Rẹmọ silẹ pẹlu. Oṣu kejila ọdun 2023 ni awọn eeyan naa ti kọkọ kọ lẹta si Akarigbo. Ninu lẹta kinni, ati ikeji to ṣẹṣẹ jade yii, ni wọn ti tọrọ aforiji, wọn si ṣeleri lati dẹkun dida Ṣagamu ati agbegbe rẹ laamu. Ọjọ Iṣẹgun, ọjọ kẹtalelogun, oṣu Kinni, ọdun 2024 ni wọn kọ lẹta keji. Lẹta keji yii, ẹgbẹ meji ti i ṣe Aye ati Ẹyẹ ni wọn jọ kọ ọ papọ soju kan naa. Bẹẹ, ọtọọtọ ni wọn kọ ti ọdun to kọja. Wọn ṣalaye ninu lẹta tuntun yii pe, awọn jọ kọwe naa pọ ki aridaju le wa pe awọn ko ja mọ. Wọn sọ pe awọn kọ lẹta yii lati ṣeleri lẹẹkan si i pe awọn ko ni i da rogbodiyan silẹ ni Ṣagamu ati agbegbe rẹ mọ. Wọn lawọn ko lọwọ ninu iku ojiji to pa Oloye Abiọdun Fọlarin, Baṣọrun Akarigbo t’awọn kan pa sinu ile rẹ ni Itunṣokun, Ṣagamu, lọjọ kẹjọ oṣu kin-in-ni ọdun 2024. Baamofin ilẹ Rẹmọ, Ọtunba Bayọ Ọnafuwa, sọ fun BBC Yoruba pe, kabiyesi Akarigbo ko mọ awọn to n kọ lẹta yii,  bẹẹ ni ẹnikẹni ko mu lẹta wa a ba wọn laafin. ""Loootọ, ẹ le maa ri lẹta ti wọn kọ orukọ Akarigbo si lori ayelujara, emi naa ri i,  ṣugbọn ko si ẹni to mọ awọn to n kọ ọ, a o si le maa ba awọn ti a ko mọ ṣe."" Ọtunba Bayọ Ọnafuwa sọ pe aafin ko le gbe igbesẹ kankan lori rẹ nigba to jẹ awọn to n kọ ọ ko yọju sita. ‘’Ẹyin naa mọ pe ẹnikẹni le kọ ohun to ba wu u lasiko yii, ko gbe e sori ayelujara. ‘’Awọn eleyii ti wọn pe ara wọn lọmọ ẹgbẹ okunkun yii, a o mọ wọn, wọn o si mu lẹta wa s’aafin.’’ Otuna Ọnafuwa tẹsiwaju pe,  bi ẹnikẹni ba ṣetan lati tọ ọna alaafia, to ba yọju saafin, awọn ṣetan lati ba a ṣe papọ. O ni ẹgbẹ yoowu ko jẹ, to ba ṣeleri alaafia to si ṣe e ri soju, ko si bawọn ko ṣe ni i faaye gba a ki alaafia le jọba. Rogbodiyan ọlọkan-o-jọkan to mu ẹmi awọn eeyan lọ, waye ni Ṣagamu lọdun 2023. Awọn ọmọ ẹgbẹ okunkun Aye, Ẹyẹ atawọn yooku wọn ni wọn n da wahala naa silẹ bi iroyin ṣe n gbe e. Wahala naa pọ debii pe ileeṣẹ ọlọpaa Ogun n ko awọn ọmọ ẹgbẹ okunkun naa logun-lọgbọn ni. Bẹe ni wọn n ṣafihan wọn ni olu ileeṣẹ ọlọpaa to wa ni Eleweeran, l’Abẹokuta. Ẹyin wahala naa ni lẹta akọkọ jade nipari oṣu Kejila ọdun to kọja. Ki wọn too kọ ẹlẹkeeji yii bi oṣu Kinni ṣe n pari lọ."
"Kìí ṣe irú àsìkò yìí ló yẹ kí Sanwo Olu fòpin sí ẹ̀dínwó owó ọkọ̀- aráàlú Èkó ké gbàjarè,Ikede ti ijọba ipinlẹ Eko fi sita lori mimu opin ba eto ẹdinwo owo ọkọ faraalu ti n mu iriwisi ọtọọtọ wa. Bi awọn kan ṣe n sọ pe awọn gbadun eto naa lasiko to fi waye, ni awọn mii sọ pe ijọba ko ṣe daadaa bi wọn ṣe fẹ mu opin ba nkan to mu ayedẹrun lasiko ti nkan ko rọgbọ faraalu. Loju opo Twitter (X) taa ti ṣe agbeyẹwo esi to ba ikede yi wa, o dabi ẹni pe inu ọpọ ko dun si mimu opin ba ẹdinwo owo ọkọ tí araalu n jẹ anfaani yi. Pupọ lo fẹ ki ijọba ipinlẹ Eko to ṣe agbekalẹ rẹ yi ero pada ki wọn si tẹ sí iwaju pẹlu rẹ. Gẹgẹ bi atẹjade ti ijọba ipinlẹ Eko fi sita lati ọwọ ẹka rẹ to n seto irinkerindo ọkọ taa mọ si Lamata ṣe sọ, ọjọ Aiku ọsẹ yi lo wa sopin. Wọn ni ""ọjọ Aiku ni eto ẹdinwo ida aadọta taa ṣe l'awọn ọkọ wa to n na awọn agbegbe kan ni Èkó yoo wa sopin"" Wọn fikun pe bẹrẹ lati ọjọ Aje tii ṣe ọjọ Kẹfa owo ọkọ yoo pada sí bo ṣe wa ṣaaju ikede ẹdinwo. Ọjọ keji oṣu kẹjọ ọdun 2023 ni ìjọba Gomina Babajide Sanwo Olu kede adinku owo ọkọ gẹgẹ bi ọna ati mu idẹkun ba araalu lẹyin ti ijọba apapọ kede pe ko ni sí ẹdinwo owo epo bẹntiroolu taa mọ si subsidy. Lara awọn nkan t'awọn ijọba ipinlẹ ṣe ni eto ẹdinwo owó ọkọ fawọn araalu. Ipinlẹ Eko nikan kọ lo gbe iru igbesẹ yi amọ a ko yi ti rí ikede lati awọn ipinlẹ mi pe awọn fẹ mu opin ba ẹdinwo owo ọkọ tàwọn gbe kalẹ. Ipinlẹ Kwara, Oyo ati Borno wa lara awọn taa mọ pe wọn gbe iru eto yi kalẹ ti wọn o si ti mu opin ba. ﻿Loju opo ti ikede yi ti waye ko jọ bi ìgbà tí awọn eeyan kan n rawọ ẹbẹ si ìjọba pe ki wọn wo ọrọ ẹdinwo owo ọkọ yi ṣe fún araalu. Lara ọrọ ti eeyan kan fi ṣọwọ ni ìdáhùn sí ikede ìjọba o ni awọn ko tiẹ tii gbadun ẹdinwo yi ki ijọba to dawọ rẹ duro. Koda  awọn kan sọ pe kaka ki wọn da owo ọkọ pada si iye to wa ki ẹdinwo to gun nise ni owo ọkọ tun le sí."
Wo àwọn orílẹ̀-èdè 45 tí o lè wọ̀ láì gba ‘Visa’ gẹ́gẹ́ bíi ọmọ Naijiria lọ́dún 2024-HPI,Ajọ Henley Passport Index, HPI, ti kede awọn iwe irinna awọn orilẹ-ede to lagbara julọ lagbaye. Ninu atẹjade kan loju opo ayelujara rẹ  ni HPI ti kede pe ipo karundinlọgọrun un ni iwe irinna Naijiria wa lara awọn iwe irinna to lagbara ju lagbaye. Eyii to n tumọ si pe awọn ọmọ Naijiria le fi iwe irinna wọn wọ orilẹ-ede marundinlaadọta lagbaye lai kọkọ gba fisa. HPI ni ajọ to maa n woye bi awọn iwe irinna orilẹ-ede ṣe lagbara si latari iye orilẹ-ede ti awọn to ba ni iwe irinna rẹ lọwọ le wọ lai kọkọ gba fisa. Atẹjade HPI da lori awọn iroyin to n jade lati ọdọ ajọ International Air Transport Association (IATA), eyii to  n ṣakojọpọ bi awọn eeyan ṣe n rinriajo lati orilẹ-ede kan si omiran si. HPI fi Naijiria si ipo karundinlọgọrun un laarin orilẹ-ede mẹrinlelọgọrun un to kede. Lara awọn orilẹ-ede ti iwe irinna wọn lagbara ju ti Naijiria ni Afrika ni Ghana, Guinea, Kenya, Lesotho, Morroco, Benin Republic ati Namibia wa. Eyii ko ṣẹyin bi wọn ṣe wa ni ipo 76th, 83rd, 67th, 65th, 71st, 79th ati 65th gẹgẹ bii atẹjade HPI. Iwọnyii ni awọn orilẹ-ede ti iwe irinna Naijiria le wọ lai kọkọ gba fisa 1. Barbados 2. Benin 3. Burkina Faso 4. Burundi 5. Cambodia 6. Cameroon 7. Cape Verde Islands 8. Chad 9. Comoro Islands 10. Cook Islands 11. Cote d’Ivoire 12. Djibouti 13. Dominican Republic 14. Fiji 15. Ghana 16. Guinea 17. Guinea-Bissau 18. Haiti 19. Iran 20. Kenya 21. Kiribati 22. Lebanon 23. Liberia 24. Madagascar 25. Maldives 26. Mali 27. Mauritiana 28. Mauritius 29. Micronesia 30. Montserrat 31. Mozambique 32. Niger 33. Niue 34. Palau Islands 35. Rwanda 36. Samoa 37. Senegal 38. Sierra Leone 39. Somalia 40. St. Kitts and Nevis 41. The Gambia 42. Timor-Leste 43. Togo 44. Tuvalu 45. Vanuatu
Kókó ohun méje tóo ní láti mọ̀ tóo bá ń wá iṣẹ́ tó léè fún ọ ní “visa” ní UK,Ijọba ilẹ United Kingdom ti fi ikilọ sita fun awọn to n wa iṣẹ paapaa julọ awọn arinrinajo to n wa ọna ati kuro ni orilẹede wọn lọ si orilẹede miran eyi ti ọpọlọpọ nilẹ Afirika ti n pe ni “japa”. Eyi jẹ jade ninu ọrọ ti ijọba ilẹ naa fi sita loju opo ayelujara wọn ninu eyi ti wọn ti pese ami meje ti awọn to n wa iṣẹ nilo lati fi sọkan ki ala iṣẹ rere ti wọn ti n la ma lọ di ala buruku fun wọn. Idi ti ijọba United Kingdom si fi gbe ikilọ yii sita da lori iroyin kan to jade laipẹ yii to n ṣafihan aduru awọn ọmọ Naijiria atawọn ọmọ orilẹede miran ti awọn to mu wọn lọ si UK dede pa wọn ti lẹyin ti wọn ti san owo gọbọi fun abaniwaṣẹ lati le rirnrinajo lọ si UK gẹgẹ bi oṣiṣẹ ti wọn ti ba ri iṣẹ. Afi ti wọn de UK to di gbọin!!! Ṣaadede ni wọn rii pe otubantẹ lasan, irọ gbaa ni wọn pa fun awọn ti wọn o de ba iṣẹ kankan nibẹ. Bi ẹ ko ba gbagbe, fidio kan gba ori ayelujara kan leyi ti awọn ọmọ Afirika kan paapaa ọmọ Naijiria n pariwo pe awọn to ko awọn lọ si UK ti pa awọn ti. “Wọn ko ri wọn pe lorii foonu wọn bẹẹ si ni wọn ko mọ adirẹsi ile ti wọn n gbe depo depo ti wọn yoo le kan si wọn”. Wọn n fi igbe yii bẹnu ninu fidio naa ti wọn si tun tu aṣiri pe owo gọbọi ni awọn san fun awọn abaniwaṣẹ ọhun lati rinrinajo lọ si ilu naa. Ijọba ilẹ UK ni agbekalẹ awọn ileeṣẹ kan to maa n gba eeyan si iṣẹ ti yoo si tun fun ẹni naa ni iwe irina lọ si ilu naa eyi to maa n fun awọn ara orilẹede mii to ba ku oju osuwọn iṣẹ naa lati maa ṣiṣẹ ni UK. Ẹwẹ, o ṣe ni laanu wipe iwadi kan ti ileeṣẹ iroyin Sky News ni ilẹ UK gbe jade fihan pe igbesẹ yii ti di ohun ti wọn ba jẹ ti wọn si n lo ni ilokulo to bẹẹ to n ṣe ipalara fun awọn to n wa iṣẹ ti ko ni ifura to fi mọ amọ ọmọ Naijiria. Tori eyi ni ijọba UK ṣe wa n fa awọn to n wa iṣẹ ni gbogbo ọna leti paapaa awọn ọmọ Naijria lati maa wo awọn ohun ikilọ. Atẹjade ijọba UK naa sọ bayii wipe: “Awọn nnkan meje yii ni ikilọ fi jade tun awọn to n wa iṣẹ ki wọn ma baa ko sọwọ janduku tabi ko si ewu idanimọ.” Ẹwẹ, ijọba wa ṣalaye pe bo tilẹ jẹ pe awọn ileeṣẹ to n fun ni ni iṣẹ pẹlu iwe aṣẹ lati ṣiṣẹ wa amọ ki awọn eeyan ṣọra paapaa lati awọn orilẹede miran ki wọn ma ṣe bọ sọwọ awọn janduku.
Wo àwọn orílẹ̀ èdè to lè wọ̀ nílẹ̀ Adúláwọ̀ láì lo 'visa',Ààrẹ orílẹ̀ Rwanda, Paul Kagame ti kéde pé àwọn ọmọ orílẹ̀ èdè ilẹ̀ Adúláwọ̀ kò ní nílò láti máa lo físà láti máa wọ orílẹ̀ èdè àwọn mọ́. Kagame ní ohun tí èyí túmọ̀ sí ni pé ọmọ ilẹ̀ Adúláwọ̀ kò nílò láti san owó láti gba ìwé tí a mọ̀ sí “visa” láti wọ Rwanda mọ́. Rwanda ni orílẹ̀ èdè kẹrin nílẹ̀ Adúláwọ̀ tó máa gbé irú ìgbésẹ̀ yìí. Ó ní ìgbésẹ̀ àwọn yìí ń wáyé láti mú ìgbòro bá ẹ̀ka ìnàjú ilẹ̀ Adúláwọ̀ àti láti mú kí ètò ọrọ̀ ajé ilẹ̀ Adúláwọ̀ túnbọ̀ gbèèrú si. Rwanda ló ti ń gbé ìgbésẹ̀ láti mú ìgbòrò bá ẹ̀ka ètò ìgbáfẹ́ wọn, tí wọ́n sì ti ń ní ìbáṣepọ̀ pẹ̀lú àwọn ikọ̀ agbábọ́ọ̀lù bíi Arsenal àti Bayern Munich. Seychelles, The Gambia àti Benin ni àwọn orílẹ̀ èdè tó fàyè gba àwọn orílẹ̀ èdè ilẹ̀ Adúláwọ̀ láti máa wọ orílẹ̀ èdè láì lo físà. Ṣáájú nínú ọ̀sẹ̀ yìí ni Ààrẹ Kenya, William Ruto náà kéde pé orílẹ̀ èdè àwọn máa bẹ̀rẹ̀ sí ní fi ààyè gba àwọn ọmọ ilẹ̀ Adúláwọ̀ láti máa wọ orílẹ̀ èdè wọn láì gba físà. Ọ̀pọ̀ àwọn orílẹ̀ èdè náà ni wọ́n ti ń ní àjọṣẹpọ̀ láti gba àwọn ènìyàn orílẹ̀ èdè ara wọn wọlé láì lo físà. Láìpẹ́ yìí ni Ghana àti South Africa tọwọ́bọ àdéhùn láti máa wọ orílẹ̀ èdè ara wọn láì lo físà, tí Uganda àti Democratic Republic of Congo náà sì ṣe bẹ́ẹ̀. Ní ọdún 2022, àjọ Africa Vis Openness Index, AVOI gbé àtẹ̀j;ade síta pé Benin, Seychelles àti The Gambia ni àwọn orílẹ̀ èdè tó fi àyè gba àwọn àlejò láti ilẹ̀ Adúláwọ̀ mìíràn láì lo físà. Àmọ́ ní báyìí orílẹ̀ èdè Rwanda náà ti darapọ̀ mọ́ wọn. Nínú àtẹ̀jáde náà ọ̀hún, ó hàn pé orílẹ̀ èdè mẹ́sàn-án ní ẹkùn ìwọ̀ oòrùn Áfíríkà ló ń ṣe dada jùlọ nínú àwọn orílẹ̀ èdè ilẹ̀ Adúláwọ̀ ogún tí ènìyàn le wọ̀ láì ní físà tàbí ṣe wàhálà físà púpọ̀. Àwọn orílẹ̀ èdè mẹ́sàn-án náà ni Benin, The Gambia, Senegal, Ghana, Nigeria, Guinea Bissau, Cape Verde, Togo àti Sierrs Leone. Senegal ló wà ní ipò kẹrin, Ghana wà ní ipò karùn-ún tí Nàìjíríà sì wà ní ipò keje nínú àwọn orílẹ̀ èdè ilẹ̀ Adúláwọ̀ tí èèyàn le wọ̀ láì ṣe wàhálà físà. Àwọn orílẹ̀ èdè mẹ́rin ní ẹkùn gúúsù Áfíríkà ló wà ní ipò mẹ́rin àkọ́kọ́. Àwọn ni Madagascar, Mauritius, Mozambique àti Namibia. Àtẹ̀jáde náà fi kun pé orílẹ̀ èdè mẹ́fà láti ìlà oòrùn Adúláwọ̀ ló wà nínú àwọn orílẹ̀ èdè ogún náà, àwọn náà sì ni: Comoros, Rwanda, Seychelles, Somalia, Tanzania àti Uganda. Orilẹ-ede Ghana ati South Africa ti tọwọbọ adehun pe awọnọmọ orilẹ-ede mejeji le maa wọ orilẹ ede arawọn lai gba iwe iwọlu ti a mọ si “visa”. Ohun ti eyi tumọ si ni pe iwe irinna nikan ni awọn ọmọ orilẹ ede mejeeji yii nilo lati wọ orilẹ arawọn lati lo aadọrun-un ọjọ. Atẹjade kan ti Minisita to n risi ọrọ ilẹ okere ni orilẹ-ede Ghana fi lede ni lati ọjọ Kiini, osu Kọkanla, ọdun 2023 ni ilana tuntun yoo bẹrẹ. Lẹyin ti aadọrun-un ọjọ ba pe ti ẹni to rinrinajo yii ṣi fẹ maa wa ninu awọn orilẹ ede yii, onitọhun yoo ṣẹṣẹ gba iwe aṣẹ lati tunbọ wa ninu orilẹ ede naa. Atẹjade kan lati ile iṣẹ South Africa to wa ni Ghana ni ti kii ba ṣe inu ọdun kan ni gbogbo awọn aadọrun-un ọjọ yii bọ si, onitọhun ko ni gba iwe igbelu. Ṣaaju asiko yii, awọn ọmọ orilẹ-ede Ghana ati South Africa maa n nilo fisa lati wọ orílé ede arawọn. Awọn ọmọ Ghana ko ni anfani pe ti wọn ba de South Africa ki wọn to gba fisa gẹgẹ bo ṣe wa fun awọn orilẹ ede kan tẹlẹ amọ ti anfani naa ti wa fun wọn bayii. Gbigba fisa lọ si South Africa lati Ghana maa n gba ọpọlọpọ ọsẹ tabi oṣu nitori awọn eniyan maa n pọ nibẹ. Nigba to n ba BBC sọrọ, Ernest Apraku ṣalaye pe o gba oun to oṣu meji lẹyin ti oun kọwe lati gba fisa lọ si orilẹ-ede South Africa fun isinmi. O fi kun pe pẹlu igbesẹ tuntun yii, o maa din gbogbo iṣoro ati ọpọlọpọ wahala lati gba fisa ku fun awọn ọmọ orilẹ-ede naa. Ninu oṣu Kẹsan-an ọdun yii, adẹrininpoṣonu kan ni Ghana, OB Amponsah kò ribi kopa nibi ayẹyẹ awada kan ni South Africa ti awọn akẹgbẹ rẹ n ṣe. O kọ sori ayelujara nigba naa pe oun ko ribi kopa nibi ayẹyẹ naa pẹlu gbogbo wahala ti oun ṣe lati ri iṣẹ naa gba latari bi oun ko ṣe ri fisa gba. Lẹyin ti wọn kede igbesẹ tuntun yii, o ni aarẹ orilẹ ede awọn ṣe dada pẹlu ohun ti wọn ṣe yii.
Wo ǹkan mẹ́jọ tó yẹ kó o mọ̀ nípa ọkọ̀ ojú irin ‘Red Line’ tó bẹ̀rẹ̀ l’Ékòó,Ọjọbọ ọsẹ yii ni Aarẹ Bọla Tinubu ṣe ifilọlẹ ọkọ oju irin tuntun, ‘Red Line’ niluu Eko, eyi ti Gomina Babajide Sanwo-Olu ṣagbatẹru rẹ. Agbekalẹ yii waye lati mu igboke-gbodo ọkọ rọrun fawọn eeyan ipinlẹ Eko, ko si tun bu iyi kun ilu naa ju ti tẹlẹ lọ. Wọnyi lawọn koko to yẹ ko o mọ nipa ọkọ oju irin Red Line tuntun naa. *O kere tan, ọkọ yii yoo maa rin lẹemẹtadinlogoji (37 trips) lojumọ, yoo si gbe ju ẹẹdẹgbẹta ẹgbẹrun eeyan lọ (500,000). *Ibudokọ mẹjọ lo wa lati Agbado, nipinlẹ Ogun to fi de ipinlẹ Eko bii Iju, Agege, ikẹja, Oṣodi, Muṣin, de Oyingbo . * Aaye to ṣee gba fun mọto ati afara ẹlẹsẹ ti ko ni i jẹ ki sunkẹerẹ-fakẹẹrẹ ba ọkọ oju irin yii ti wa nilẹ sẹpẹ. *Eyi yoo jẹ ki kaluku rin tiẹ nirọrun, aabo to peye yoo si wa fawọn to n fẹsẹ rin pẹlu. * Ajọ Lagos Metropolitan Area Transport Authority  (LAMATA)lo n dari ọkọ oju irin Red Line, labẹ ileeṣẹ igboke-gbodo ọkọ nipinlẹ Eko. * Ọkọ oju irin yii wa fun lati din sunkẹerẹ-fakẹẹrẹ ọkọ ku, din ijamba ọkọ ku ati fun aabo awọn eeyan. * Epo diisu ni ọkọ oju irin Red Line yoo maa lo. * Okoowo nla ni agbekalẹ ọkọ oju irin yii, ko din ni $135m ti wọn kọkọ ya sọtọ fun un labẹ akoso LAMATA.
""
Nínú ìrìnàjò mi ni mo rí pé èèyàn gidi pọ̀ nínú ìran Hausa- Hafsoh Babatunde,Yoruba bọ, wọn ni ibi lile laa ti ba ọmọ ọkunrin. Ọrọ yi ṣe rẹgi pẹlu ẹni taa mu wa ninu fidio wa tonii amọ ṣugbọn kan wa ninu rẹ. Ẹni taa ba nibi lile yi kii ṣe okunrin.Orukọ arabinrin yi to dantọ nidi alupupu gigun a si maa jẹ Hafsoh Olayemi Babatunde. Ki lo sun de idi gigun alulupupu taa mọ si Power Bike ati pe iru iriri wo lo ti ri lẹnu igba to pinnu pe oun yoo maa gun alupupu kaakiri orileede Naijiira? Ki a kọkọ mu alaye diẹ wa nipa iru ẹni ti Hafsoh jẹ. Hafsoh, ọmọ ẹgba, ẹni ọdun mokandinlọgbọn yii jẹ oṣiṣẹ aṣọbode ti a si tun maa ṣiṣẹ aransọ. Amọ ohun to sọ pe o wu oun julọ ninu awọn nkan ti eeyan a maa ṣe ni gigun alupupu Power Bike. Hafsoh sọ pe ọdun 2022 loun bẹrẹ si ni wa alupupu Power Bike. Bẹẹ lo si ṣalaye pe oun ti wa alupupu kaakiri Naijiria. O ni ni awọn ipinlẹ ariwa, mọkandilogun ni ibi toun ti wa alupupu de. Ko tan sibẹ,Hafsoh ni ifẹ toun ni si alupupu wiwa yi ti gbe oun de Cameroon, Togo,Cotonou ati awọn ibo miranl. Lori awọn ipenija to n koju nidi alupupu wiwa yi, Hafsoh ni oun koju ipenija lawọn orileede ilẹ okere nigba toun wa alupupu lọ sibẹ. Ni tawọn ipinlẹ Naijiria, o sọ pe oun koju ipenija nigba toun lọ si awọn ipinlẹ bi Adamawa,Taraba,Nassarawa ati Gombe. Amọ o fikun alaye rẹ pe boun ṣe koju ipenija, bẹẹ naa loun ni anfaani lati ni imọ si nipa aṣa ati iṣe awọn ẹya Hausa. Gẹgẹ bo ṣe sọ fun BBC: ''gigun alulupupu ni ilẹ Ariwa jẹ ki n mọ pe eeyan gidi pọ ninu iran Hausa.''
Èèyàn mẹ́ta jóná, ọ̀pọ̀ farapa níbí ìjàmbá tírélà mẹ́ta tó gbiná ní Ilorin,Ko din ni eniyan mẹta to padanu ẹmi ninu ijamba ọkọ kan to waye ni agbegbe Modi, Oko-Olowo lopopona Marosẹ Ilorin si Jebba. Ni ọjọ Aje, ọjọ Kẹẹdogun, oṣu Kiini ọdun 2024 ni ijamba ọkọ ọhun, eyi to waye laaarin ọkọ tirela nla to gbe epo, ọkọ to ko ọti ati eyi to ko ẹwa soya ni wọn kọlu ara wọn. Ni nnkan bi aago mẹta ọsan ku iṣẹju mẹrinla ni iṣẹlẹ laabi naa waye. Ijamba ina naa ṣokunfa bi ọpọ eniyan ṣe jona ku kọja didamo, bẹẹ si ni ọpọ farapa yannayanna. Abẹwo BBC News Yoruba si ibi ti ijamba ina ti waye fi han pe tirela to gbe epo bẹntiroolu naa ni taya rẹ fọ lori ere to si lọ kọlu tirela to ko ẹwa soya ti awọn mejeeji si gbina. Awọn ti iṣẹlẹ naa ṣoju wọn ni tirela to ko kireti ọti ni tirẹ lasiko to n gbiyanju lati sa fun ijamba naa ni o jasi koto, to si gbina pọ. Awọn eniyan naa ṣalaye pe bawọn igo ọti ṣe n sọ kẹu kẹu to n ta kaakiri ayika naa ni ina naa lo n gbilẹ sii. Wọn ṣalaye pe eeyan marun-un ni wọn ti ri fa jade ninu ijamba naa, ti awọn mẹta ninu wọn si padanu ẹmi wọn loju ẹsẹ, ti awọn yooku si n gba itọju nile iwosan. Bakan naa ni wọn ṣalaye pe awọn ni igbagbọ pe awọn eniyan kan ṣi wa labẹ tirela ti wọn o ri yọ jade. Gẹgẹ bi a ṣe gbọ, eeyan mẹrin ni wọn ti n gba itọju nileewosan bayii. Alukoro ajọ FRSC nipinlẹ Kwara, Ọlayinka Basambo, fidi iṣẹlẹ naa mulẹ. Alukoro ileeṣẹ panapana ipinlẹ Kwara, Hassan Adekunle ninu atẹjade kan to fi sita ni eniyan mẹta lo padanu ẹmi wọn ti awọn mẹjọ miiran si farapa ninu ijamba ọhun. O ṣalaye pe gbogbo awọn to farapa ninu ijamba naa ni wọn ti n gba itọju nile iwosan.
Ǹjẹ́ ó ṣe kókó pé kí èèyàn ta ilé rẹ̀ lọ òkè òkun? Adekola Adesina sọ ìrírí rẹ̀,Lorilẹede Naijiria, ọpọ eeyan lo n gbero lati kuro ni agbegbe wọn lọ si oke okun nibi ti wọn ti lero pe nnkan yoo so eso rere fun wọn. Ileeṣẹ BBC ba ọkan lara agba ọjẹ ninu eto ẹkọ nipinlẹ Ogun, Adekola Adesina, ẹni to ti gbe niluu Oyibo fun ọdun mẹtadinlọgbọn. Adeshina salaye oun to ya oun lẹnu ju ni bi awọn to wa niluu Oyinbo ṣe n tiraka lati kọ si ilẹ Baba, ti wọn to si wa ni ile n ta ile wọn lati wa si ilu Oyinbo. O ni pẹlu gbogbo iriri rẹ ni ilu Oyinbo, o ni bi ti wọn dara, to si ibi ti wọn kudiẹ kato si, “Ilu Oyinbo ti a n sọ yii, awọn kan ti wa nibẹ fun ogoji ọdun, nigba to ba pawo, igbeaye ọhun ti ṣe ilana bi owo naa yoo ṣe lọ. “Ẹni to ti ni ile Duolex, yara marun un, awọn ọmọ ni yara tiwọn lọtọtọ, to wa ta ile, to ko ọmọ ati iyawo, to si jẹ pe yara kan ni agbara wọn kan.” Ọrọ pọ lẹnu Adeshina ninu fidio yii.
Pelumi Nubi, ọ̀dọ́bìnrin tó ǹ dá wa ọkọ̀ bọ̀ láti London sí Naijiria, ní ìjàmbá mọ́tò,Ọdọmọbinrin, ẹni ọdun mọkandinlọgbọn, Pelumi Nubi, to n da wa ọkọ bọ lati ilu London si Naijiria, ti ni ijamba ọkọ. Ninu fọnran kan to gbe sori ayelujara Instagram rẹ , Nubi rọ awọn eeyan ati awọn ololufẹ rẹ lati gba adura fun un. Fọnran naa safihan bi awọn osisẹ pajawiri ṣe sure lọ ba ti wọn si gbe lọ si ile iwosan fun itọju. Bakan naa fọnran tun ṣe afihan bi o ṣe n gba itọju ni ile iwosan to wa bayii. Botilẹ jẹ pe a ko tii le sọ pato orilẹ-ede ti ijamba ọkọ naa ti waye, tabi ipo ti ilera ara rẹ wa bayii, ikede ti Arabinrin Nubi fi sita kẹyin ṣaaju iroyin ijamba ọhun, fihan pe o ti de si orilẹ-ede Liberia. Ninu fidio naa to fi sita ni irọlẹ ọjọ Aje,  lo ti sọ pe oun ṣi n wa ọkọ kaakiri orilẹ-ede naa lati mọ si nipa rẹ. Odu ni Pẹlumi, kii ṣaimọ foloko nibi ka rin irin ajo afẹ ti ko wọpọ, to si ti lọ kaakiri orileede ti ko din ni ọgọrin lagbaye. Pelumi gbera niluu London to si ti n bọ wa si ipinlẹ Eko, Naijiria, ki isẹlẹ ijamba ọkọ to waye. Igbesẹ Nubi lo lagbara ju awọn ti atẹyinwa lọ. Eyi to ni o maa gba asiko, bẹẹ lo si maa gba owo to pọ diẹ. “Mo ti rin irin ajo lo si awọn orileede to yatọ si ara wọn, bi a ba si ni ka wo o, ko din ni orileede mẹtadinlogun ti mo maa gba kọja ko to di pe mo de ilẹ Afrika ti mo n lọ. “Kii ṣe pe ki n wa ọkọ nikan, mo tun fẹẹ ni iriri nipa awọn orileede ati ilu ti mo ba n de ninu irin ajo yii. Irinajo naa yẹ ko gbe e gba awọn orilẹede bii France, spain, Morocco, igbo Sahara Dessert, Mauritania, Senegal, Gambia, Guinea-Bissau, Guinea, Sierra Leone, Liberia, Mali, Burkina Faso, Cote d’Iboire, , Ghana, Togo, Benin, ati Naijiria. Gẹgẹ bi a ṣe gbọ, ọdun kan ati oṣu diẹ sẹyin ni Pẹlumi ti n gbaradi lati gbe igbesẹ akikanju yii. Ọpọ iwadii ni Pẹlumi ti ṣe lori ki irin ajo yii le ni aṣeyọri, bẹẹ lo ti fọrọ wa awọn to ti rin iru irin ajo bayii lẹnu wo, lati mọ iriri wọn. Nigba to n sọrọ, Pẹlumi sọ pe ọkan kii balẹ nigba toun ba ranti nipa igbesẹ yii, ṣugbọn to maa tun gbe ọkan rẹ kuro wi pe ko sohun ti ko le ṣẹlẹ bi eeyan ba ti ni igboya. Lara awọn igbaradi ti Pẹlumi ṣe ni pe, o lọ ṣe ọkọ rẹ ni eyi ti yoo mu ki irin ajo rẹ rọrun. Ninu ọkọ naa, aaye idana ounjẹ, aaye ibusun, aaye ifọbọ ati ifọsọ wa nibẹ pẹlu. “Mo ti n palẹmọ lati bi ọdun kan le diẹ sẹyin, mo ti ba awọn to ti rin iru irin ajo bayii sọrọ lati mọ iriri wọn ati awọn iṣoro ti wọn la kọja. Mo tunm ti ṣe awọn iwadii kun iwadii lori igbesẹ ti mo fẹẹ gbe yii. “Mo ti lọ ṣe iwadii iye ti yoo na mi lati rin irin ajo yii, ati awọn ọna ti maa gba, to fi mọ bi maa ṣe gba awọn ilu ati orileede kan kọja, bẹẹ ni mo tun ti ṣe iwadii awọn ọna to dara lati rin nitori eto aabo. “Abẹlẹ ni mo ti n ṣe awọn iwadii wọnyi. Igba miran maa fẹ pariwo ara mi sita, igba miran ọkan mi ko tun ni balẹ lori irin ajo yii. “Ṣugbọn nigba miran mo maa n rii pe nnkan to ṣee ṣe ni, nnkan to si le ṣẹlẹ ni, ohun ti mo si fẹ ki awọn eeyan mọ gan-an niyẹn wi pe ko si ohun ti ko le ṣẹlẹ laye yii. “Eleyii yatọ, bo tilẹ jẹ pe mo ti ṣe awọn kekeeke kan sẹyin, ṣugbọn eyi ti mo dawọ le
""
Pẹlumi Nubi rèé ọ̀dọ́bìnrin tó tí ǹ wa mọ́tò bọ̀ láti London wá sí Nàìjíríà,Pupọ awọn to ti gbọ iroyin nipa ọdọmọbinrin ẹni ọdun mọkandinlọgbọn kan, Pẹlumi Nubi to fẹ ẹ wa ọkọ lati ilu London wa si Naijiria lo n ṣe wọn ni kayeefi. Igba akọkọ ree ti obinrin yoo gbe iru igbesẹ bayii kaakiri agbaye. Odu ni Pẹlumi, kii ṣaimọ foloko nibi ka rin irin ajo afẹ ti ko wọpọ, to si ti lọ kaakiri orileede ti ko din ni ọgọrin lagbaye. Igba wo ni Pelumi ṣe ipinnu yii? Gẹgẹ bi a ṣe gbọ, ọdun kan ati oṣu diẹ sẹyin ni Pẹlumi ti n gbaradi lati gbe igbesẹ akikanju yii. Ọpọ iwadii ni Pẹlumi ti ṣe lori ki irin ajo yii le ni aṣeyọri, bẹẹ lo ti fọrọ wa awọn to ti rin iru irin ajo bayii lẹnu wo, lati mọ iriri wọn. Nigba to n sọrọ, Pẹlumi sọ pe ọkan kii balẹ nigba toun ba ranti nipa igbesẹ yii, ṣugbọn to maa tun gbe ọkan rẹ kuro wi pe ko sohun ti ko le ṣẹlẹ bi eeyan ba ti ni igboya. Kini Pelumi fi gbaradi? Lara awọn igbaradi ti Pẹlumi ṣe ni pe, o lọ ṣe ọkọ rẹ ni eyi ti yoo mu ki irin ajo rẹ rọrun. Ninu ọkọ naa, aaye idana ounjẹ, aaye ibusun, aaye ifọbọ ati ifọsọ wa nibẹ pẹlu. “Mo ti n palẹmọ lati bi ọdun kan le diẹ sẹyin, mo ti ba awọn to ti rin iru irin ajo bayii sọrọ lati mọ iriri wọn ati awọn iṣoro ti wọn la kọja. Mo tunm ti ṣe awọn iwadii kun iwadii lori igbesẹ ti mo fẹẹ gbe yii. “Mo ti lọ ṣe iwadii iye ti yoo na mi lati rin irin ajo yii, ati awọn ọna ti maa gba, to fi mọ bi maa ṣe gba awọn ilu ati orileede kan kọja, bẹẹ ni mo tun ti ṣe iwadii awọn ọna to dara lati rin nitori eto aabo. “Abẹlẹ ni mo ti n ṣe awọn iwadii wọnyi. Igba miran maa fẹ pariwo ara mi sita, igba miran ọkan mi ko tun ni balẹ lori irin ajo yii. “Ṣugbọn nigba miran mo maa n rii pe nnkan to ṣee ṣe ni, nnkan to si le ṣẹlẹ ni, ohun ti mo si fẹ ki awọn eeyan mọ gan-an niyẹn wi pe ko si ohun ti ko le ṣẹlẹ laye yii. “Eleyii yatọ, bo tilẹ jẹ pe mo ti ṣe awọn kekeeke kan sẹyin, ṣugbọn eyi ti mo dawọ le Nibo ni Pelumi ti de bayii? Eyii tun lagbara ju awọn ti atẹyinwa lọ. Eleyi maa gba asiko, bẹẹ lo si maa gba owo to pọ diẹ. “Mo ti rin irin ajo lo si awọn orileede to yatọ si ara wọn, bi a ba si ni ka wo o, ko din ni orileede mẹtadinlogun ti mo maa gba kọja ko to di pe mo de ilẹ Afrika ti mo n lọ. “Kii ṣe pe ki n wa ọkọ nikan, mo tun fẹẹ ni iriri nipa awọn orileede ati ilu ti mo ba n de ninu irin ajo yii. Diẹ ninu awọn ilẹ Yuroopu ko to di pe mo sọda si orileede Morocco. “Bẹẹ si ni maa rin in titi dẹ Guusu ilẹ Afrika. “Fun emi, mo fẹẹ rin rin ajo yii lati jẹ ki awọn to ri bi mo ṣe ri yii mọ pe ko si nnkan ti ko le ṣẹlẹ, ati lati jẹ ki awọn to ba tun fẹẹ rin iru irin ajo yii le mọ pe anfaani wa fun wọn. “Mo fẹẹ fi mu awọn eeyan lori wu, ki inu wọn le dun pe ọmọ kekere bii temi gbe igbesẹ akikanju. “Mo si tun fẹẹ ṣakifihan ilẹ Afrika ni ọna ti ẹnikẹni ko tii ṣe ri laye.” Pelumi ti gbera ni London o si ti n bọ wa si Naijiria diẹdiẹ bayii
Bàálù hẹlikọ́pútà ọmọogun Nàìjíríà kan já nípínlẹ̀ Niger,Baluu hẹlikọputa ileeṣẹ ọmọogun Naijiria kan ti jabọ lagbegbe ilero Chukuba ni ipinlẹ Niger. Baluu naa ti nọmba idanimọ rẹ jẹ MI-171 wa lẹnu iṣẹ idoola ẹmi lasiko ti iṣẹlẹ naa ṣẹ. Gẹgẹbi alukoro ileeṣẹ ọmọogun ofurufu lorilẹede Naijiria, Edward Gabkwet. Ijamba baluu naa ṣẹlẹ ni nnkan bii agogo kan ọsan ọjọ Aje, ko si tii si ẹni le sọ ni pato iye awọn eeyan to wa ninu rẹ nigba ti iṣẹlẹ naa ṣẹ. “Baluu hẹlikọputa naa gbera kura ni ile ẹkọ alakọbẹrẹ Zungeru Primary School lati kọri si ipinlẹ Kaduna ki wọn to ṣakiyesi pe o ti ja ni ileto Chukuba ni ijọba ibilẹ Shinroro ni ipinlẹ Niger. “Akitiyan n lọ lọwọ lati doola awọn ero to wa ninu ọkọ baluu hẹlikọputa naa. “ Alukoro ileeṣẹ ọmọogun ofurufu naa ni iwadii pẹlu si ti bẹrẹ lat mọ ohun to ṣeeṣe ko fa ijamba baluu naa Ni ọjọ kejilelogun oṣu keji ọdun 2021 lawọn ọmọogun ofurufu meje ku ninu ijamba baluu kan to n gbe wọn lati Abuja lọ si Minna.
Ìjà láàrín tọkọtaya lójú òfúrufú mú kí  bàálù balẹ̀ ní pàjáwìrì,Iṣẹlẹ yi waye ninu baalu ti nọmba rẹ jẹ LH 772 ti wọn dari pada pe  ko balẹ pajawiri ni Delhi orileede India lọjọ kọkandinlọgbọn, oṣu Kejila. Pakistan lo kọkọ ro pe ohun yoo ti balẹ  ki wọn to dari rẹ pada si Delhi. Ileeṣẹ iroyin orileede naa kan ANI news jabọ pe wọn gbe igbesẹ yi lẹyin tawọn oṣiṣẹ ileeṣẹ ofurufu naa sọ pe ipa awọn ko ka tọkọtaya yi ti ija wọn si ti bẹrẹ si ni kọja oju lasan. Idi ree ti wọn fi pe papakọ ofurufu pe awọn fẹ balẹ pajawiri ki ọrọ baa le lojutu. Lẹyin iṣẹlẹ naa, ileeṣẹ ọkọ ofurufu  Lufthansa fi atẹjade sita. Ninu rẹ wọn sọ pe wọn ja arakunrin naa ati iyawo rẹ bọlẹ ninu baalu naa nigba to balẹ ni Delhi. Ọmọ orileede Germany ni ọkọ ti iyawo si jẹ ọmọ orileede Thailand. Bangkok ni awọn mejeji jijọ n lọ lati Germany ti wọn ti gbera. Lufthansa sọ pe awọn mejeeji tọrọ aforijin ṣugbọn iyawo tẹsiwaju irinajo naa ti ọkọ ko si ba baalu naa rin mọ. Orileede Germany ni baalu naa ti gbera to si kọkọ fẹ balẹ pajawiri ni Pakistan ṣugbọn ko ribi gba iyọnda lọdọ awọn alaṣẹ. Loju opo ayelujara lẹyin ti awọn eeyan ka nipa iṣẹlẹ yi, orisi idi lawọn eeyan n fi ṣọwọ pe o da wahala silẹ laarin lọkọlaya naa. Amọ eleyi ti wọn fẹran julọ ni pe iyawo ka ọkọ mọ nidi agbere. Awọn alaṣẹ ko fidi ọrọ yi mulẹ. Ileeṣẹ ofurufu ti wọn wọ sọ pe awọn ti fa arakunrin naa le awọn agbofinro lọwọ nitori oun ni ko farabalẹ ninu ọkọ baalu ofurufu . Ko daju boya wọn yoo fi ṣọwọ pada si Germany to ti gbera ni tabi yoo foju wina ofin ni India. Eyi ti a ri ka ninu atẹjade ileeṣẹ Lufthansa ni pe iyawo ti tẹsiwaju irinajo rẹ lọ si Bangkok pẹlu baalu naa ṣugbọn ọkọ ko tẹle. Ninu alaye ileeṣẹ ofurufu naa wọn ni ọkọ iyawo lariwo rẹ pọ ti ko si da awọn oṣiṣẹ ileeṣẹ ọkọofurufu naa lohun nigba ti wọn ni ko ṣe pẹlẹ. Wọn lo n pariwo bẹẹ si lo lo ẹrọ iṣana igbalode lighter kan lati fi dana si ara aṣọ ibusun kan. Wọn ko ṣalaye ibi to ti ri iṣana naa. Lẹka irinajo ofurufu orisirisi idi lo maa n ṣe sababi ti wọn fi maa n jẹ ki baalu balẹ nibalẹ pajawiri. A ti gbọ pe wọn mu baalu balẹ pajawiri lẹyin ti wọn sọ fun arinrinajo kan pe iru ounjẹ to fẹ jẹ ko si lori atẹ to si da ibinu bolẹ. Koda alaboyun to ri apẹrẹ pe asiko to lati bimọ naa ti mu ki wọn jẹ ki baalu balẹ pajawiri. Amọ eyi taa mu tọ yin wa yi jẹ kayeefi tori baalu naa balẹ pajawiri nitori pe tọkọtaya kan gbena woju ara wọn ti ija naa si buru debi pe awọn ero inu baalu yoku ko ribi fẹdọ lori oroonro.
Wo bí o ṣe lè dá àwọn ayédèrú ‘travel agents’ mọ̀ tí o bá fẹ́ Japa lọ ṣiṣẹ́ ní US, UK tàbí Canada,Ọrọ irinajo lọ silẹ okere lọna ati gbe igbeaye irọrun wa lara awọn nnkan ti awọn ọmọ Naijiria n jẹ lẹnu julọ lasiko yii. Laye atijọ, ti awọn eeyan ba rinrinajo lọ ilẹ okeere, o maa n jẹ lati kẹkọọ, lati lọ gbafẹ tabi lati lọ ki awọn eeyan wọn to wa lọhun, amọ bayii ṣe lawọn eeyan n ko gbogbo mọlẹbi wọn lọ soke okun. Eyii ko ṣẹyin bii nnkan ṣe ri ni Naijiria nipa eto ọrọ aje to dẹnu kọlẹ ati eto abo to mẹhẹ. Naijiria, to jẹ ọkan lara awọn orilẹede ti ọrọ aje rẹ tobi julọ nilẹ adulawo lo n koju iṣoro airiṣẹṣe awọn ọdọ, awọn to niṣẹ lọwọ gan, owo oṣu wọn ko to nnkan, eyii to n mu ki ọpọ ninu awọn ọdọ naa maa japa. Ni bayi ti awọn eeyan n japa lọ silẹ okere fun igbeaye to dara, pupọ ninu awọn to n japa ọhun lo n lo awọn oṣiṣe eto irinna ti ọpọ mọ si ‘travel agents’ lati ba wọn to iwe wọn. Bo tilẹ jẹ pe pupọ ninu awọn ‘travel agents’ naa lo jẹ olootọ, ọpọ ninu wọn naa lo jẹ onijibiti to maa n tan awọn eeyan lati gba owo lọwọ wọn, ti wọn a si ta awọn onibara wọn si oko ẹru. Ọkan lara awọn eeyan to ṣalabapade ayederu oṣiṣe eto irinna ni ọdọbinrin kan to sọ iriri rẹ fun BBC. O ni “Agent mi kii ṣe olododo eeyan, o fun mi ni ayederu tikẹẹti lati fi wọ baalu. “Mi o si mọ pe ayederu ni tikẹẹti ọhun titi di igba ti mo de  papakọ ofurufu ti mo fẹ wọ baalu. “Awọn oṣiṣẹ ọkọ ofurufu naa sọ fun mi pe ko si ọkọ kankan to n rinrinajo pẹlu nọmba to wa lori tikẹẹti mi, nigba ti mo pe ẹni to ba mi ra tikẹẹti naa, ni ṣe lo tun parọ fun mi. “Lẹyinorẹyin, ṣe ni mo tun lọ f owo ara mi ra tikẹẹti miran… niṣe lo tan mi jẹ.” Lẹnu ọjọ mẹta yii ni awọn ajọ iṣọka agbaye to n ri si irinajọ lati orilẹ-ede kan si omiran, United Nations Migration Agency, ati International Organisation for Migration, IOM, sọ ninu atẹjade kan pe o le ni ẹgbẹrun kan ọmọ Naijiria ti awọn oṣiṣẹ eto irinna ti tan jẹ lori igbiyanju wọn lati lọ silẹ Gẹẹsi. Adari ajọ IOM, Laurent De Boeck, wa ke si awọn ọmọ Naijiria ki wọn la oju wọn daadaa, ki wọn si ṣe iwadii to tọ ki wọn to sọ pe awọn fẹ lọ silẹ okeere. Ninu ifọrọwerọ pẹlu Gbarale Louis Suzor to jẹ onimọ nipa irinjo okeere, o ni o ṣoro lati da ayederu oṣiṣẹ eto irina mọ. Suzor sọ fun BBC pe pupọ ninu awọn eeyan ọhun lo ni ohun ti wọn le fi han fun eeyan pe ojulowo ni wọn amọ arinrinajo lo gbọdọ mọ ohun to n fẹ, ko si  ṣe awọn iwadii to yẹ ko ṣelaye ara re. Lara awọn apẹrẹ ti Suzor sọ pe ẹni to ba fẹ rinrinajo gbọdọ fura si ree. Bibere fun owo gọbọi ṣaaju igbesẹ irinajo: Suzor sọ pe ti oṣiṣẹ eto irinna ba n bere owo gọbọi ko to bẹrẹ igbesẹ irinajo mu ifura lọwọ. “Awọn ojulowo yoo sọ gbogbo ohun to yẹ ki o mọ fun ọ, wọn yoo fun ọ ni aridaju pe ohun ti o n lepa yoo bọ si, lẹyin naa ni wọn yoo bere owo lọwọ rẹ.” Ẹri to daju: Ri daju pe gbogbo ohun ti ‘agent’ n sọ fun ọ jẹ ohun ti o le ṣewadii rẹ ti iwọ naa yoo si ri ẹri to daju nipa rẹ. Ti wọn ba sọ irufẹ iṣẹ ti o maa lọ ṣe loke okun, bere orukọ ileeṣẹ naa ki o si ṣayẹwo ileeṣẹ ọhun pẹlu Google ati loju opo Facebook, X, Instagram, ati bẹẹ bẹẹ lọ. Ede orilẹ-ede ti o n lọ: Ti o ba fẹ lọ si orilẹ-ede ti wọn kii sọ ede ti o gbọ bii ede Gẹẹsi, wa ẹni to gbọ ede ilẹ naa ko ba ọ ṣe iwadii nipa orilẹ-ede ọhun loju opo ayelujara ‘website’ wọn. Imọ ẹrọ ti mu ko rọrun laye ode oni lati le tumọ ede ilẹ miran pẹlu Google Tranlate. O le lo ẹrọ naa lati wa imọ si loju opo orilẹ-ede ti o n lọ. Lakotan, maṣe gbẹkẹle ọrọ ‘travel agent’ rẹ nikan. Iwọ funra rẹ gbọdọ ṣe awọn iwadii to tọ laye ara rẹ ki o ma baa ko sọwọ gbajuẹ tabi di ẹni ti wọn n ta si oko ẹru.
Èèyàn mẹ́jọ kú, ọ̀pọ̀ di àwátì nínú ìjàmbá ọkọ̀ ojú omi ní Niger,Ko din ni eeyan mẹjọ to ti ku ti ọpọlọpọ miran si tun ti di awati bayii ninu iṣẹlẹ ijamba ọkọ ojuomi kan to ri si agbami ni ipinlẹ Niger lẹkun iwọ oorun ariwa NAijiria. Iroyin sọ pe ọgọrun eeyan lo wa ninu ọkọ oju omi naa nigba ti iṣẹlẹ ijamba naa waye. Ọjọ Aje ni iṣẹlẹ naa waye lasiko ti awọn olugbe ileto Dugga kan n lọ si ọja ni ipinlẹ Kebbi lati ta ere ati ereke. Iṣẹlẹ ijamba ọkọ ojuomi ti n di lemọlemọ lagbami orilẹede Naijiria, paapaajulọ lagbegbe naa. Ohun ti awọn alaṣẹ maa n so rọ mọ awọn iṣẹlẹ wọnyii gẹgẹbi okunfa wọn naa ni aisi amojuto to yẹ fun awọn ọkọ ojuomi wọnyii ati akoju ero. Alukoro fun ajọ to n mojuto iṣẹlẹ pajawiri ni ipinlẹ̀ Niger, Ibrahim Hussaini ṣalaye pe ayipada to de ba ọwọja atẹgun lojiji lo doju ọkọ ojuomi to ti kun akunya naa de omi. Oku eeyan mẹjọ ni wọn ti ri, eeyan marun un ni wọn si ti doola ẹmi wọn. Amọṣa, gẹgẹbi Hussaini ṣe sọ, wọn ṣi n wa gbogbo awọn yoku.
"UAE gbẹ́sẹ̀ kúrò lórí òfin tó fi de físà ọmọ Nàìjíría lẹ́yìn àbẹ̀wò Tinubu,Orilẹede United Arab Emirates(UAE) ti gbẹsẹ kuro l'ori ofin to fi de iwe irinna ọmọ Naijiria si orilẹede naa. Igbesẹ yii waye lẹyin ti Aarẹ Bola Tinubu ṣepade pẹlu aarẹ UAE, Sheikh Mohamed bin Zayed Al Nahyan niluu Abu Dhabi tii ṣe olu ilu orilẹede ọhun. O ti pe oṣu mẹwaa bayii ti ijọba UAE ti fofin dé awọn arinrinajo lati Naijiria eleyii to sì ti ṣakoba fun idokowo ọpọ eeyan. Ninu atẹjade ti oludamọran aarẹ lori ọrọ iroyin, Ajuri Ngalale fisita, o ṣalaye pe ipade Tinubu pẹlu awọn alaṣẹ UAE so eso rere. Ngelale sọ ninu atẹjade ọhun pe Aarẹ Mohamed bin Zayed Al Nahyan fẹnu ko pẹlu Tinubu lori awọn koko kan ti yóò mu ilọsiwaju ba ọrọ aje Naijiria. Agbẹnusọ aarẹ ni ileeṣẹ ọkọ ofurufu Etihad ati ti Emirates ti wọn ti dawọ iṣẹ duro tẹlẹ ni Naijiria ti bẹrẹ iṣẹ pada. ""Pẹlu iwe adehun ti Tinubu ati aarẹ UAE buwọlu lonii, ọpọ idokowo ẹlẹgbẹlẹgbẹ biliọnu owo dọla ni yoo tibẹ jade ni Naijiria. Ẹka ileeṣẹ ologun, eto at'awọn ẹka ileeṣẹ ijọba mii naa yoo jẹ anfaani adehun tuntun laarin Naijiria ati UAE,"" Ngelale ṣalaye. Bakan naa ni Tinubu tun buwọlu iwe adehun pẹlu ijọba UAE lori eto pasipaarọ owo ti orilẹede mejeeji yoo maa kede rẹ laipẹ. Lakotan, Tinubu gboṣuba fún aarẹ Al Nahyan fun ipinu rẹ lati fọwọ sowọpọ pẹlu Naijiria fun anfaani orilẹede mejeeji. Lọdun to kọja ni ijọba ilẹ Dubai fofin de awọn ọmọ Naijiria lati ma le ṣabẹwo silẹ naa mọ. Ninu atẹjade ti Dubai fi lede, wọn ko sọ eredi pato ti wọn ṣe gbe igbesẹ naa, wọn kan sọ pe ko si aye fun awọn ọmọ Naijiria lati wa silẹ Dubai mọ ni. Igbesẹ  yii waye lẹyin ọsẹ diẹ ti wọn kọkọ kede awọn ofin tuntun kan nipa iwe irinna ilẹ naa fun awọn ọmọ Naijiria. Lasiko naa ni wọn sọ pe awọn ko ni fun ọmọ Naijiria ti ọjọ ori rẹ ba kere ju ogoji ọdun lọ ni fisa, paapaa awọn to n lọ lati gbafẹ. O ti le ni ọdun kan abọ ti Naijiria ati Dubai ti n fori gbari lori awọn ọrọ kan. Ninu oṣu Kẹjọ ọdun to kọja, ẹnikan loju opo Twitter rẹ ṣafihan bi wọn ṣe ti awọn ọmọ Naijiria kan mọ inu yara ni papakọ ofurufu Dubai. Ẹni naa ni wọn ko ṣe daadaa si awọn ọmọ Naijiria bo tilẹ jẹ pe iwe wọn pe perepere. Amọ ijọba Naijiria, lati ẹnu adari ajọ to n ri si ọrọ awọn ọmọ Naijiria nilẹ okeere, Abike Dabiri-Erewa sọ pe niṣe ni awọn ọmọ Naijiria naa ko tẹle ofin to rọ mọ fisa ọwọ wọn. O ni “Awọn eeyan naa gba fisa to yẹ ki wọn fi rinrinajo pẹlu awọn mọlẹbi wọn amọ lọ lai mu ẹbi wọn kankan dani.”"
Àwọn mẹ́sàn án móríbọ́ nínú ìjàmbá ọkọ̀ l’Ogun lọ́jọ́ àìsùn ọdún Kérésì,O kere tan, awọn eniyan mẹsan – ọkunrin mẹfa ati obinrin mẹta – ni ori ko yọ lọwọ iku nigba ti ọkọ meji lari mọra ni orita Orile-Imo, ni popona Abeokuta si Sagamu lọjọ Aiku, to jẹ ọjọ aisun ọdun Keresimesi. Iroyin fi yeni pe awọn ọkọ mejeeji, ọkọ ayọkẹlẹ Toyota kan ati bọọsi akero Mitsubishi kan lo kọ lu ara wọn, leyi to mu ki ọkọ bọọsi naa o takiti to si fẹyin le’lẹ, ti ọkọ toyota si mori le igbo. Oṣojumikoro kan ṣalaye fawọn akọroyin pe ere asaju lo ṣokunfa ijamba ọkọ ọhun. O wi pe “ohun ti mo ri ni pe awọn ọkọ mejeeji n sare bọ ni, ti ọkan ninu wọn si padanu idari ọkọ rẹ, leyi to muu kọlu ikeji”. Agbẹnusọ ajọ ẹṣọ aabo oju popo (FRSC) nipinlẹ Ogun, Florence Okpe, to fidi iṣẹlẹ mulẹ wi pe ere asapajude awọn awakọ mejeeji lo faa ti wọn fi kọlu ara wọn. Ekpo wi pe “ni tootọ ni awọn ọkọ meji kọlu ara wọn nitosi Orile-Imo ni opopona Sbeokuta si Sagamu, amọ ko si ẹmi kọkan to ba iṣẹlṣ naa lọ bo ti lẹ jẹ pe awọn mẹsan lo wa ninu awọn ọkọ naa. “Ọkunrin mẹfa ati obinrin mẹta lo wa ninu awọn ọkọ naa, ti awọn obinrin mẹtẹẹta si farapa, ti wọn si ti n gba itọju nileewosan Idera nilu Sagamu. “Ojoojumọ la maa n lọgun rẹ pe ki awọn awakọ o ma maa sare asaju loju popo, paapaa ju lọ lakoko ọdun yii, nitori bi awọn ọkọ yoo ṣe pọ loju ọna, amọ wọn kii tẹle amọran wa. “O ṣe pataki fawọn awakọ lati maa tẹle awọn irinna ti a ti la kalẹ lati lee pinwọ ere asapajude ki irufẹ iṣelẹ yii o ma baa waye.”
Egypt Air: Kí ló dé tí ikú tó pá Remilekun lọ́nà Egypt sì London ṣe di àdììtú?,Fakinfa lori iku arabinrin ọmọ orileede Naijiria kan to wọ baalu Egypt Air lọ si London ti o ṣadede ku ko to de ibi to n lọ ti gba ori ayelujara ni Naijiria. Arabinrin Remilekun Meshioye la gbọ pe o wọ baalu ileeṣẹ ofurufu Egypt Air lati Eko lọ si London. Ninu iroyin top gbode, Remilekun ṣadede ṣaarẹ ninu ọkọ ofurufu ti wọn si gbe lọ si ile iwosan ni Cairo. Cairo ni wn lo ku si ti ko si si eeyan kankan to le sọ pato ohun to ṣekupa a. Ẹbi, ọrẹ aati awọn ọmọ orileede Naijiria miran ti mu ọrọ ileeṣẹ ofurufu Egypt Air bẹnu ti wọn si ni wọn gbọdọ ṣalaye ohun to ṣekupa arabirin naa ati idi ti wọn fi pa oku rẹ ti si Cairo. Idahun sawọn ibeere yi la gbiyanju lati wa taa si ri awọn nkankan dimu lalaye lori iṣẹlẹ yi. Papakọ ofurufu Murtala Muhammed ni ilu Eko ni baalu Egypt Air  to gbe Remilekun Meshioye ti gbera lọjọ Kẹrin oṣu Kẹsan 2023. Ilẹ Gẹẹsi ni ibudo ikẹyin to ti fẹ bọlẹ ninu baalu amọ baalu Egypt Air to gbe kọkọ ni lati duro wakati diẹ ko to tẹsiwaju ni Cairo lọ si London. Ileeṣẹ iroyin Punch jabọ pe niṣe lo jẹ iyalẹnu fawọn mọlẹbi Remilekun nigba ti wọn gbọ pe arabinrin yi ko ba baalu de ni papakọ ofurufu Heathrow lasiko tawọn n duro de. Punch sọ pe Arabinrin Olufunmilola Olaniyi Alabi to jẹ ẹgbọn Remilekun sọ pe awọn kan si ọfisi ileeṣẹ ofurufu Egyt Air tawọn wọnyi ko si kọkọ kọbi ara si ọrọ naa. Aṣẹyinwa aṣẹyinbọ, wọn kan si ọfisi Egypt Air ni Cairo ti wọn si sọ pe lootọ ni Remilekun ko ba baalu de si London nitori o ṣaarẹ ni Egypt. Egypt nilu Cairo ni wọn ti gbe Remilekun lọ si ilee iwosan to si pada jẹ Ọlọrun nipe. Mọlẹbi Remilekun wa sọ pe ileeṣẹ ofurufu naa lawọn ti kan si ileeṣẹ aṣoju ilẹ Naijiria ni Cairo ti wọn si ti gbe oku Remilekun fun wọn. Alaye yi ni mọlẹbi sọ pe o ku diẹ kaato nitori wọn ko kan si awọn titi di igba tawọn bẹrẹ si ni beere ibi ti Remilekun wa. Amọ ohun ti ileeṣẹ ofurufu Egypt Air n sọ nipe ojuṣe fifi ọrọ to mọlẹbi wa lọdọ ileeṣẹ aṣoju Naijiria tawọn gbe oku le lọwọ. Ileeṣẹ Iroyin BBC kan si agbẹnusọ ileeṣẹ to n mojuto ọrọ ilẹ okere ni Naijiria iyẹn arabinrin Francisca Omayuli la ti tan imọlẹ si ọrọ to wa nilẹ yi. Nigba taa pe lori ago o sọ pe ka fi awọn ibeere wa ṣọwọ wi pe oun yoo fesilori rẹ laipẹ. Titi di akoko taa n ṣe akojọpọ iroyin yi, Fransisca ko ti fesi sawọn ibeere wa to da lori alaye ni pato ohun to ṣokunfa iku Remilekun ati pe ṣe lootọ lawọn ileeṣẹ ọkọ ofurufu fi ọrọ to aṣoju Naijiria ni Egypt leti nipa iku Remilekun? Bakan naa la ni ko mu alaye wa lori ẹni to yẹ ko fi ọrọ iku Remilekun to mọlẹbi leti ti ko tete ṣe bẹ debi pe awọn ẹbi rẹ n daamu titi ti wọn fi pada mọ wi pe Remilekun ku si Egypt. Ni kete to ba mu idahun sawọn ibeere yi wa la o sẹ afikun rẹ ninu iroyin wa lati le jẹ ki ọrọ iku Remilekun yi lojutu si awọn to n wa idahun si ọpọ ibeere nipa rẹ.
"Wo ìtumọ̀ àti pàtàkì ọ̀pọ̀ oyè ẹ̀ṣìn nínú Islam,Kii ṣe ohun tuntun rara lati ri apemọ orukọ Alhaji ati Alhaja lẹyin orukọ awọn eeyan to ba ṣẹṣẹ ti ilẹ mimọ hajj de. Ori ọpọ eeyan si lo maa n wu lati ri pe ẹni kan n jẹ Alhaji ati Alhaja, ti aimọye eeyan miran si maa n lakaka lati lọ si Mecca, ki araye lee maa fi Alhaji ati Alhaja si ẹyin orúkọ wọn. Ṣugbọn iyalẹnu nla lo jẹ nigba ti awọn obinrin kan to ti de lati ilẹ mimọ yari loju opo Twitter pe, ki ẹnikẹni mase pe awọn ni Alhaja. Ọrọ yii ni wọn n gba mọ ara wọn lọwọ ni aarọ ọjọ Ẹti, idi si ree ti BBC Yoruba fi n beere lọwọ onimọ kan nipa ẹṣin Islam pe ki ni itumọ Alhaji ati Alhaja pẹlu awọn oye apemọ orúkọ miran to wa ninu ẹsin islam. Nigba to n ba BBC Yoruba sọrọ, Sheikh Abdulrazak Isola salaye pe, awọn eeyan to n gbero lati lọ si ilẹ mimọ Mecca ni wọn n pe ni Alhaji ati Alhaja, apemọ orúkọ lasan si ni pẹlu. Isola ni Hajjum tumọ si adisọkan irinajo, Alhajjum si tumọ ẹni to gbero lati rinrin ajo sugbọn lẹyin to ba de tan, Visito abi Sahel, to túmọ̀ si olubẹwo ni wọn yoo pe. ""Ọna lati ṣe ayẹsi awọn eeyan to ti ilẹ mimọ de, ka si tun lee da wọn mọ yatọ si awọn eeyan ti ko tii lọ, ni wọn ṣe n pe wọn ni Alhaji abi Alhaja."" Sheikh Isola tun salaye siwaju lori awọn apemọ orúkọ tabi oye ẹṣin ti ọpọ musulumi n jẹ bii Malam, Alfa, Sheikh, Uztas, Imaam, Amir, Amirah ati bẹẹ bẹẹ lọ. Ki ni itumọ ati pataki oye ẹṣin Islam: Mallam: Sheikh Isola ni ede Hausa ni Mallam. Muhaleem, ti itumọ rẹ jẹ olukọ, ni wọn sọ di Mallam. Ṣugbọn o ni ọpọ eeyan lo n ṣe asise lati maa pe awọn Hausa ni Mọla abi Mallam. Alfa: Orúkọ miran ta tun n pe Malam ni Alfa, eyi tii ṣe olukọ to mọ keu, to si n kọ ni lẹkọọ rẹ. Halifu ni ede larubawa tumọ si ẹgbẹrun kan, olukọ to si duro bii eeyan ẹgbẹrun kan ni wọn n pe ni Alfa. Imaam: Imaam ti Yoruba n pe ni Lemọmu ni itumọ rẹ n jẹ asiwaju, amọ o pe meji. Imaamu ti gbogbo ilu pata wa, nigbati Imaamu adugbo kekere naa wa pẹlu. Ojuse Imaamu ni lati maa sọrọ ẹṣin fun awọn musulumi ati ohun gbogbo ti Ọlọrun fẹ ki wọn ṣe, Imaamu si ni wọn maa n fi eto ẹṣin le lọwọ ni awujọ musulumi. Imaamu ni ẹni akọkọ ninu ẹṣin islam, oun si ni yoo maa tọ ero ẹyin sọna, eeyan kii si beere lati jẹ Imaamu, wọn maa n fi eeyan jẹ ní. Shehu/Sheikh : Shehu tumọ si agbalagba, Sheikh si ni kurani n lo fun wọn, oye Shehu abi Sheikh yii si maa n lọ sọdọ ẹni to ba ku ni olori ile tabi ẹni ti imọ, oye abi ẹṣin rẹ pọ. Ẹnikẹni to ba ti kọja ọgọ́ta ọdun ni wọn n pe bẹẹ Gẹgẹ bi kurani ti ṣe alaye, Tunfulu ni wọn n pe ọmọde jojolo, ọdọ wa, lati ọdún mẹwa si mẹẹdọgbọn , lẹyin ọdọ lo kan Halum, fun awọn eeyan to kọja ọgbọn ọdún. Uztas: Ọjọgbọn ni wọn n pe ni Uztaz. Eyi ko si ninu Alukurani sugbọn o jẹ ara awọn ọrọ to de lẹyin lẹyin ti wọn maa fi n ṣe apejuwe awọn onimọ. Onimọ ẹṣin nikan kọ ni wọn n pe ni Uztas, onimọ ẹ̀rọ, onirori tabi awọn isẹ to nii ṣe pẹlu imọ ijinlẹ. Mukadam: Ipo yii lo wa ni ọpọ ọna kaakiri. O wa ninu isẹ ologun ati ninu ẹsin Sufi. Mukadam tumọ si ẹni ta to siwaju, ẹni kan lo tii siwaju pe ko maa dari ìjọ eeyan kekere kan, oun naa tun ni ọga. Khalifa: Khalifa ni ọga Mukadam, arole Shehu loju ọna ibẹlọrun ati isunmọ Ọlọrun ọba to wa. Khalifa ni yoo fi Mukadam jẹ. Amir: Akọkọ oye lẹyin Anọbi ree, o tumọ si asiwaju abi apasẹ, Amir si ni wọn sọ di Emir. Amirah si ni asiwaju tabi apasẹ fun awọn obinrin."
"Èèyàn 5 kú, ọ̀pọ̀ farapa nínú ìjàmbá ọkọ̀ ní márosẹ̀ Eko sì Ibadan,Awọn arinrinajo marun un lo ti jẹ ipe Ọlọrun lasiko ti ijamba ọkọ kan waye ni agbegbe Kara lopopona marosẹ Eko si Ibadan lọjọ Aiku. Bakan naa ni o le ni eeyan mẹdogun to farapa yanayana ninu ijamba yii, ti ọpọ si ti wa ni ile iwosan ni bi ti wọn ti n gba itọju. Ọkọ akẹru nla pẹlu nọmba idanimọ KRD-12HGS ati ọkọ SUV akero lo kọlu arawọn ni opopona ọna to n kuro niluu Eko. Ohun to sokunfa ijamba ni a ko ti le fidi rẹ mulẹ bayii. Agbẹnusọ fun Ileeṣẹ Ijọba ipinlẹ Eko to n risi rina ọkọ, Adebayo Taofiq to ba Ileeṣẹ Iroyin abẹle The Punch sọrọ, fidi isẹlẹ naa mulẹ, to si tun jẹ ko di mimọ iye eeyan to ba isẹlẹ naa ati awọn to farapa. O ni, “Eeyan marun un  lo ku nibi ijamba yii, to si le ni eeyan mẹdogun to farapa yanayana, ti wọn si ti wa ni ile iwosan fun itọju. “Awa osisẹ LASTMA ati awọn osisẹ pajawiri mii ti wa ni bi ti ijamba naa ti waye. “Lọwọ lọwọ bayii, a ko le fidi ohun to fa ijamba naa mulẹ, ohun akọkọ ti a kọkọ ṣe ni lati ṣe ni ki a dola ẹmi awọn eeyan, ka to gbe ọrọ naa lọ Ileeṣẹ ọlọpaa."" Ijamba yii fa sunkẹrẹ fakẹrẹ fun ọpọlọpọ wakati eyi to tan kakiri gbogbo agbegbe ipinlẹ Eko."
Kò sí àyè fún àwọn mínísítà láti fi owó ìjọba lọ òkè òkun fún oṣù mẹ́ta – Tinubu,Aarẹ Bola Tinubu ti fofin de awọn minisita, olori ileeṣẹ ijọba atawọn mii ninu ijọba rẹ lati ma le rinrinajo ilẹ okeere pẹlu owo ijọba. Ofin naa yoo bẹrẹ lati ọjọ kinni, oṣu Kẹrin, ọdun 2024 yii, yoo si mulẹ fun oṣu mẹta gbako. Aṣẹ ọhun lo jade ninu lẹta kan ti olori oṣiṣẹ Aarẹ, Femi Gbajabiamila kọ ranṣe si akọwe ijọba, George Akume. Ọjọ kejila, oṣu Kẹta ni wọn kọ lẹta ọhun. Lẹta naa ka pe “Aarẹ n kọminu lori iye owo ti awọn minisita ati ẹka ijọba mii n na lori irinnajo ati afojusun lati sin araalu. “Nitori ipo ti ọrọ aje wa ati ojuṣe ijọba lati ṣe ohun to yẹ, mo n kọ lẹta yii gẹgẹ bi aṣẹ Aarẹ lati fofin de irinjo ilẹ okeere awọn olori pẹlu owo ijọba fun oṣu mẹta gbako, bẹrẹ lati ọjọ kinni, oṣu Kẹrin, ọdun 2024.” Gẹgẹ bii ohun ti lẹta naa sọ, eredi igbesẹ ọhun ko ṣẹyin ọna ati din iye owo ti ijọba n na ku. Ninu oṣu Kinni ọdun 2024 ni Tinubu kọkọ din iye eeyan ti yoo maa tẹle lọ irinnajo labẹle ati lokeere ku, nibi to ti sọ pe awọn ti yoo maa tẹle oun ko gbọdọ ju eeyan marundinlogun lọ fun irinajo abẹle ati ogun eeyan fun irinajo ilẹ okeere. Aarẹ tun sọ nigba naa pe awọn ẹṣọ alaabo ibi ti oun n lọ ni ko maa ṣọ oun dipo ki oun maa ko ẹṣọ kiri lati ilu Abuja. Igbesẹ naa lo waye lẹyin ti araalu sọrọ abuku si Aarẹ latari bo ṣe ko eeyan ti iye wọn le ni 500 lọ si ipade COP28 to waye nilẹ United Arab Emirates.
Ìjàmbá ọkọ̀ tún gbẹ̀mí èèyàn kan ní ìlú Ìlorin,Ni ọsan ọjọ Aiku ni iṣẹlẹ ijamba ọkọ tirela kan tun ran ọkunrin  kan lọ si ọrun alakeji ni ilu Ilorin. Titi di asiko ti a n ko iroyin jọ, a o tii mọ orukọ tabi nnkankan nipa ọkunrin naa. Ni ikorita Pipeline road, agbegbe Offa garage ni ilu Ilorin, Olu ilu ipinlẹ Kwara ni iṣẹlẹ laabi naa ni ọsan ọjọ Aiku, ọjọ Kejìlá oṣu Keji ọdún 2024. Gẹgẹ bi nnkan ti ẹni ti iṣẹlẹ ijamba ọkọ naa ṣoju rẹ sọ fun ikọ iroyin BBC News Yoruba nigba ti a ṣabẹwo si agbegbe naa, ọgbẹni Wasiu Olalekan sọ pe ọkọ nla Dana naa lo kọlu ọlọkada kan. O ni ọlọkada naa to gbe ero meji ni ọkọ nla naa lọ ya ba ti ẹni kan si padanu ẹmi rẹ loju ẹsẹ ti awọn meji si farapa. Awọn oṣiṣẹ ẹsọ oju popo ipinlẹ Kwara, KWARTMA to n ṣọ agbegbe naa to fidi iṣẹlẹ naa nulẹ, Ayinde ṣalaye pe ọkọ nla naa padanu ijanu rẹ lasiko to wa lori ere, eyi si lo fa a ti ko fi le dara duro fun ọkada naa. O ni eyi lo mu ki ọkọ nla ọhun lo kọlu ọkada ọhun ti eeyan kan si padanu ẹmi rẹ ninu ijamba naa. Bakan naa lo ṣalaye pe wọn ti gbe oku ẹni to padanu ẹmi rẹ lọ si budo igbokupamọsi, ti awọn to farapa si ti n gba itọju ni ile iwosan aladani kan. Ni owurọ ọjọ Abamẹta, ọjọ kẹwaa oṣu keji ọdun 2024 ni ijamba ọkọ gbẹmi ọkunrin kan ni ilu Ilorin, olu ilu ipinlẹ Kwara. Ọkọ nla tipa kan to ko iyẹpẹ lo lọ kọlu ọlọkada, ti ọlọkada naa to si gbẹ mi ẹ loju ẹẹsẹ Iṣẹlẹ naa to waye ni nnkan bii ago mẹfa abọ owurọ ni Amoyo idojukọ ile epo Anu Oluwapọ, ijọba ibilẹ Ifelodun, ipinlẹ Kwara. Nigba ti ikọ iroyin BBC News Yoruba sabẹwo sibi ti iṣẹlẹ naa ti sẹlẹ larọ kutu oni ni a ba oku ọlọkada naa nilẹ pẹlu ọmọ rẹ to farapa, nigba ti wọn ti gbe ẹnikeji to kan lẹsẹ lọ ile iwosan. Ọkan lara awọn ti iṣẹlẹ naa ṣoju ẹ, arabirin Omolola Awodibu ṣalaye pe ọkọ tipa naa lofi ọna ti ẹ silẹ to si lọ kọlu ọlọkada naa. O ni ọlọkada ọhun ni awọn mọ si baba Shadrach, to si gbe ọmọ rẹ meji sẹyin ọkọ ti wọn si n jade lọ. Iyawo oloogbe naa ti wọn lọ pe nile lati wa wo ọkọ rẹ sọ pe oko ni ọkọ oun n lọ pẹlu awọn ọmọ rẹ lasiko ti ijamba naa fi waye. Iyawo oloogbe naa lasiko to n gbarata ni oun atawọn ẹbi oun to ko sinu ijamba ọkọ naa ṣẹṣẹ gbadura owurọ tan ki wọn to kuro nile ni. Awọn ara adugbo Amoyo wa rọ ijọba ipinlẹ Kwara lati wa nnkan ṣe si ọrọ awọn oni tipa to maa n sa ere asapajude lopopona marosẹ Amoyo si Idọfian ki adinku le ba isẹlẹ ijamba ojupopo lagbegbe naa.
Wo àwọn orílẹ́-èdè tí o lè fi ìwé ìrìnnà Ghana wọlé sí láì gba físà,Lẹyin ti orileede South Africa ati Ghana ti pari ajọsọ nipa awọn orileede ti awọn to ba ni iwe irinna orileede wọn le wọle si lai gba fisa, irinajo lati lọ kaakiri agbaye ti wa bẹrẹ si rọrun bayii. Idagbasoke yii ti wa di ohun ti awọn eeyan n sọ kaakiri igboro. Anfaani tuntun yii lo wa fun awọn to ni iwe irinna ti a mọ si Passport, wi pe wọn le lọ kaakiri awọn orileede lai gba fisa laarin aadọrun-un ọjọ ninu ọdun. Ọjọ kiini, oṣu kọkanla, ọdun ti a wa yii ni ajọsọ naa bẹrẹ, ati pe awọn to ba fẹ rin irinajo lati Ghana lọ South Africa gbọdọ le wa nibẹ fun aadọrun-un ọjọ lai ni erongba lati ṣiṣẹ ko to di pe wọn gbera. Kii ṣe orileede yii nikan ni awọn to ba ni iwe irinna Ghana le wọ lai gba fisa. Ni awọn orileede kan, ẹni to ba ni iwe irinna le wọle sibẹ lai gba fisa; l’awọn orileede miran, ẹni to ba ni iwe irinna le gba fisa lẹyin to ba ṣẹṣẹ debẹ tan. Bẹẹ ni wọn tun le gba iwe aṣẹ ti wọn pe ni electronic travel authorization (eTA) nigba ti wọn ba wọle s’awọn orileede wọnyi. Ileeṣẹ to n ri sọrọ ilẹ okeere lorileede Ghana lọjọ kẹwaa, oṣu karun-un, ọdun 2022 ṣafihan awọn orileede ti awọn to ba ni iwe irinna orileede Ghana le wọ lai gba fisa fun awọn oṣiṣẹ aṣọbode wọn. Awọn orileede ti awọn ara Ghana wọ lai gba fisa ni: Ninu lẹta ti ileṣẹ to n sọrọ ilẹ okeere kọ ninu oṣu marun, ọdun 2022 naa kọ ni wọn tun ti ṣalaye awọn orileede ti awọn ọmọ Ghana lẹ wọ lai gba fisa, ṣugbọn ti kii ṣe fun gbogbo ẹni to ba ni iwe irinna. Awọn orileede ti awọn to ba ni iwe irinna Diplomatic ati Service Passport le wọ lai gba fisa ree: Yatọ si pe awọn eeyan le wọ awọn orileede yii lai gba fisa, sibẹ awọn arinrin-ajo gbọdọ mọ pe iye igba ati asiko ti wọn maa lo nibẹ ni nnkan ṣe pẹlu ofin ati ilana orileede kọọkan. Fun awọn orileede miran, ẹni to ba ni iwe irinna orileede Ghana le lọ gba fisa wọn nigba ti wọn ba debẹ. Ni awọn igba miran, eeyan le lọ ba iwe irinna ori afẹfẹ tabi ti awọn ẹnubode ni kete ti wọn ba ti debẹ. Ju gbogbo rẹ lọ, orileede kọọkan lo ni iye igba ati asiko ti fisa wọn yoo lo lọwọ ẹni ti wọn ba fun. Ninu akọsilẹ Henley Passport Index to n ṣe igbelewọn awọn iwe irinna to jẹ ojulowo lagbaye, wọn ni ipo ọgọrin ni orileede Ghana wa ninu akọsilẹ wọn lọdun 2023. Henley Passport Index, tun ka awọn orileede ti awọn to ba ni iwe irinna orileede Ghana le ti gba fisa ni kete ti wọn ba ti debẹ Awọn orileede to maa n fun awọn to ba ni iwe irinna orileede Ghana ni fisa nigba ti wọn ba debẹ, iyẹn visa-on-arrival ni: Fun awọn to ba fẹẹ wọ awọn orileede bii Pakistan ati Sri Lanka, wọn le gba iwe aṣẹ ti wọn n pe ni electronic travel authorization (eTA). Eleyii ni iwe aṣẹ igbalode to maa n fun arinrin-ajo lanfaani lati wọ awọn orileede ti wọn kii tii gba visa. Awọn eeyan le gba iwe aṣẹ naa lori ikanni ayelujara ko to di pe wọn bẹrẹ irin ajo wọn. Anfaani fisa fun awọn to ba ni iwe irinna Ghana lọwọ yii yoo nii ṣe pẹlu asiko Awọn miran le jẹ ọgbọn ọjọ, ọgọta ọjọ tabi aadọrin ọjọ, eyi si wa laarin adehun ti orileede Ghana ati orileede naa ti jọ ṣe. Bi adehun fisa tabi ka sọ pe igbegidina ati awọn amuyẹ irin ajo laarin orileede Ghana pẹlu orileede naa ba yipada, a jẹ pe asiko fisa naa yoo yipada niyẹn.
"Akọ́nimọ̀ọ́gbá Super Eagles ṣetán láti fún Nathan Tella ní ìfẹsẹ̀wọnsẹ̀ àkọ́kọ́ rẹ̀,Nathan Tella ni ala oun yoo wa si imusẹ to ba kopa fun orilẹede Naijiria ninu ìfẹsẹwọnsẹ fun igbaradi ìdíje agbaye fun ọdun 2026 lọsẹ to n bọ. Agbawọiwaju fun ikọ agbabọọlu Bayer Leverkusen ni o wa lara awọn ti Naijiria fi iwe pe lati kopa ninu ìfẹsẹwọnsẹ pẹlu Lesotho ati Zimbabwe. Wọn bí ni Lambeth niluu Gẹẹsi sugbọn o le gba bọọlu fun Naijiria nitori awọn obi rẹ jẹ ọmọ Naijiria O bẹrẹ pẹlu ikọ ewe agbabọọlu Arsenal ""Mo fe soju ikọ Naijiria,"" Tella sọ fun BBC Sport Africa. ""Inu awọn mọlẹbi yoo dun lati wo mi rí pe ala mi wa si imusẹ. ""Oun iwuri lo jẹ pe mo je ilẹ Gẹẹsi ati Naijiria sugbọn Naijiria ni ile wa pẹlu asa, oúnjẹ ati ise."" Tella jẹ ọkan lara agbabọọlu to ta yọ fun ikọ Burley ni saa to kọja eyi ti wọn fi pada si idije Ligi Gẹẹsi sugbọn o pada si ẹgbẹ agbabọọlu Southampton ni pari saa. Agbawọiwaju, to tun le gba ẹgbẹ ni apapọ goolu ati iranlọwọ mejilelogun ni Ligi kejì ilẹ Gẹẹsi ni saa to kọja, to si darapọ mọ Leverkusen ninu oṣu kẹjọ pẹlu ogun milọnu pọnu. Ikọ ẹgbẹ agbabọọlu rẹ ko ti rí ijakunlẹ lẹyin ìfẹsẹwọnsẹ mẹwaa, ti apa rẹ ninu ìkọ yoo se anfani pupọ fun iwaju ikọ Super Eagles. Lẹyin tí wọn ko ni anfani lati kopa ninu idije ife ẹyẹ agbaye ni Qatar 2022, ikọ Super Eagles yoo bẹrẹ ìfẹsẹwọnsẹ igbaradi fun ọdun 2026 pẹlu ikọ Lesotho ati Zimbabwe lọjọ kẹrindinlọgbọn ati kọkandinlogun ninu oṣu kokanla. igbagbọ wa pe Naijiria yoo lewaju ipele C saaju awọn ikọ orilẹede bi South Africa ati Benin lati wa ninu ipele kana pẹlu orilẹede Canada, Mexico ati United States lẹyin ti wọn se adikun si iye awọn orilẹede to fẹ kopa lati mejilelọgbọn si mejidinlaadọtaa. Ireti wa pe Akọnimọgba Jose Peseiro yoo gbe ikọ Super Eagles lọ idije efe ẹyẹ agbaye pẹlu awọn agbabọọlu ti musemuse wọn da musemuse lori paapa. Ikọ Super Eagles ni Agbawọiwaju to jẹ ọkan gboogi to fakọyọ ni ilẹ Europe, to si jẹ oun lo mi awọn ju ni Ligi Seria A, to si tun jẹ ọkan ti wọn do po agbabọọlu to da ju ni ilẹ Afrika, Victor Osimhen sugbọn ko ni anfani lati kopa fun ikọ Super Eagles nitori o farapa. Awọn yooku bi Victor Boniface, Taiwo Awoniyi, Kelechi Iheanacho ati Terem Moffi naa jẹ Agbawọiwaju to mu isẹ rẹ. Pẹlu bi ọwọ ṣe kun yìí, ọpọ lo n bẹru ko si awọn agbawọ aarin to pese iranlọwọ. Lẹyin agbawọaarin ikọ Fulham, Alex Iwobi, ọpọ awọn yooku lo jẹ pe wọn agbawọaarin to n se iranlọwọ fun awọn agbawọẹyin Ikọ Naijiria ti ṣe àṣeyọrí pẹlu bi wọn ṣe ko àwọn to jẹ pe ilẹ Gẹẹsi ni wọn bi wọn si, bí Ola Aina, Semi Ajayi, Joe Aribo ati Ademola Lookman sinu ikọ agbabọọlu naa, ti igbagbọ si wa pe Tella yoo darapọ mọ wọn. ""Awọn agbabọọlu to wa ninu ìkọ Super Eagles lo koju oṣuwọn, lati pẹlu wọn soju orilẹede Naijiria jẹ ohun iwuri. ""Ikọ Super Eagles jẹ ọkan orilẹede ni ilẹ Adulawọ to fẹran ere bọọlu, ti awọn ololufẹ si jẹ ọkan to yatọ laarin awọn yooku."" Bo tilẹ jẹ pe ko yẹ ki ìfẹsẹwọnsẹ laarin Lesotho ati Zimbabwe nira fun ikọ Super Eagles, sibẹsibẹ idanwo nla ni wọn jẹ fun Naijiria. Amule Francis Uzoho ni ọpọ bu ẹnu atẹlu lẹyin asise rẹ lasiko ìfẹsẹwọnsẹ to waye ninu oṣu kẹwaa. Amule: Francis Uzoho (Omonia Nicosia, Cyprus), Olorunleke Ojo (Enyimba), Maduka Okoye (Udinese, Italy). Agbawọẹyin: Ola Aina (Nottingham Forest, England), Chidozie Awaziem (Boavista, Portugal), Bright Osayi-Samuel (Fenerbahce, Turkey), Bruno Onyemaechi (Boavista, Portugal), Kenneth Omeruo (Kasimpasa, Turkey), Semi Ajayi (West Bromwich Albion, England), Calvin Bassey (Fulham, England), Jamilu Collins (Cardiff, Wales). Agbawọaarin: Raphael Onyedika (Club Bruges, Belgium), Joe Aribo (Southampton, England), Frank Onyeka (Brentford, England), Alex Iwobi (Fulham, England). Agbawọiwaju: Kelechi Iheanacho (Leicester City, England), Sadiq Umar (Real Sociedad, Spain), Moses Simon (Nantes, France), Ademola Lookman (Atalanta, Italy), Nathan Tella (Bayer Leverkusen, Germany), Taiwo Awoniyi (Nottingham Forest, England), Terem Moffi (Nice, France), Victor Boniface (Bayer Leverkusen, Germany)."
Akọ́nimọ̀ọ́gbà tẹ́lẹ̀ fún ẹgbẹ́ agbábọ́ọ̀lù Nàìjíríà, Broderick-Imasuen jáde láyé,Akọnímọ̀ọ́gbá Sebastine Broderick-Imasuen tó ṣaájú ikọ̀ Golden Eaglet lọ sí ìdíje ife ẹ̀yẹ àgbáyé lọ́dún 1985 ti jáde láyé. Ohun ní ó ṣáájú ẹgbẹ́ agbábọ́ọ̀lù Nàìjíríà tí wọ́n fi gba ife ẹ̀yẹ àgbàyé lọ́dún 1985, èyí tó jẹ́ ìgbà àkọ́kọ́ tí ilẹ̀ Adúláwọ̀ yóò gba ife ẹ̀yẹ náà. Ṣáájú ni Broderick-Imasuen ti wà ní ilé ìwòsàn olùkọ́ni ti ilé ẹ̀kọ́ gíga University of Benin ní ìpínlẹ̀ Edo fún ọdún níbi tó ti ń gba ìtọ́jú. Ní oṣù Kejìlá ọdún 2022  ni Broderick-Imasuen, ẹni ọdún 85 ti bẹ̀rẹ̀ sí ní ba àìsàn rọpárọsẹ̀ fínra, tọ sì ń gba ìtọ́jú ní ilé ìwòsàn náà kí ó tó mí èémí ìkẹyìn. Ọ̀kan lára àwọn agbabọ́ọ̀lù tí Broderick-Imasuen kọ́ lẹ́kọ̀ọ́ níbi ìdíje ife ẹ̀yẹ àgbáyé ọdún 1989 ní Scotland, Bamidele Oguntuashe ló kọ́kọ́ fi ìròyìn ikú akọ́nimọ̀ọ́gbá náà léde. Alága ẹgbẹ́ àwọn agbábọ́ọ̀lù Nàìjíríà, Harrison Jalla náà fìdsí ikú Broderick-Imasuen múlẹ̀ lórí ẹ̀rọ WhatsApp. Jalla ní àwọn ẹbí Broderick-Imasuen ló sọ fún òun pé akọ́nimọ̀ọ́gbá náà ti jáde láyé lẹ́yìn tó ti wà ní ẹsẹ̀ kan ayé ẹsẹ̀ kan ọ̀run ní ilé ìwòsàn láti bí osù málòó kan sẹ́yìn. Ó ní àìsàn ìtọ̀ ṣúgà àti rọpárọsẹ̀ ló pa Broderick-Imasuen. Olóògbè Sebastine Broderick-Imasuen wà lára àwọn agbábọ́ọ̀lù tó ṣojú Nàìjíríà níbi ìdíje Òlímpìkì tó wáyé ní Mexico lọ́dún 1968. Bákan náà ló gbajúmọ̀ fún jíjẹ góòlù gan níbi ìdíje Challenge Cup níbi Bendel Insurance lọ́dún 1972. Gẹ́gẹ́ bí akọ́nimọ̀ọ́gbá, Broderick-Imasuen ṣaájú àwọn akọ́nimọ̀ọ́gbá míì bíi Bala Shamaki àti Christian Chukwu láti gba ife ẹ̀yẹ ní China lọ́dún 1985. Lẹ́yìn náà ló tún ṣaájú ikọ̀ agbábọ́ọ̀lù lọ sí Canada lọ́dún 1987 tí wọ́n sì dé ipele tó kẹ́yìn níbi ìdíje náà ṣùgbọ́n tí wọ́n pàdánù sọ́wọ́ Soviet-Union. Ní ọdún 1956 ni Broderick-Imasuen bẹ̀rẹ̀ gbígba bọ́ọ̀lù nígbà tó wà gẹ́gẹ́ bí akẹ́kọ̀ọ́.
Wo ìṣepatàkì àmì ẹ̀yẹ Caf tí Osimhen gbà àtàwọn ọmọ Nàìjíríà tó ti gbàmì ẹ̀yẹ náà sẹ́yìn,Ẹlẹsẹ ayo Victor Osimhen ati Asisat Oshoale ṣe bẹbẹ fun orilẹede Naijiria nibi ayẹyẹ ifamiẹyẹ danilọla ajọ Caf to waye lorilẹede Morocco lalẹ ọjọ Aje tii ṣe ọjọ Kọkanla oṣu Kejila. Iṣẹlẹ yi si lapa lẹka ere bọọlu Naijiria pẹlu bi awọn agbabọọlu orileede naa lọkunrin ati lobinrin ti ṣe fakọyọ nibi ayẹyẹ ifami ẹyẹ danilọla ajọ elere bọọlu Afirika taa mọ si Caf. Niṣe ni orilẹede Naijiria fọwọ rọlẹ nibi ayẹyẹ ifami-ẹyẹ-danilọla ajọ ere bọọlu ilẹ Afirika CAF tọdun 2023 to waye lorilẹede Morocco lọjọ Aje. Nibi ayẹyẹ naa ti wọn ṣe ni Morocco lalẹ ọjọ Aje lawọn agbabọọlu ọkunrin ati obinrin Naijiria ti fakọyọ ti Victor Osimhen,Super Eagles, si gba ami ẹyẹ agbabọọlu ọkunrin to pegede julọ. Atamatase ẹgbẹ agbabọọlu Napoli yi fẹyin awọn akẹgbẹ rẹ Ashraf Hakimi ọmọ Morocco ati Mohammed Salah ti Egypt janlẹ. Igba akọkọ ree ti yoo gba ami ẹyẹ yi. Osimhen ti wa darapọ mọ awọn eekan agbabọọlu Naijiria mii bi Rashidi Yekini, Emmanuel Amuneke, Nwankwo Kanu ati awọn mii to gba ami ẹyẹ yi ṣaaju. Akẹgbẹ rẹ Asisat Oshoala,tawọn ololufẹ rẹ mọ si 'agba baller' ni wọn dadẹ fun gẹgẹ bi obinrin agbabọọlu to fakọyọ fọdun 2023. Ki wa ni pataki to rọ mọ iṣẹlẹ yi ati pe ki ni ohun to faa ti inu awọn ọmọ Naijiria fi n dun si bi awọn agbabọọlu yi ti ṣe fakọyọ? Osimhen pẹlu itu to pa nipa gbigba ami ẹyẹ Caf yi ti di agbabọọlu ọmọ Naijiria ọkunrin akọkọ ti yoo gba ami ẹyẹ yi lẹyin ti Nwankwo Kanu gba kẹyin lọdun 1999. Eyi tunmọ si pe ọdun mẹrinlelogun sẹyin ni Naijiria ti jẹ adun gbigba ami ẹyẹ yi kẹhin. Ninu ọdun saa bọọlu kan ṣoṣo yi naa ni Osimehn ti fakọyọ gba ami ẹyẹ agbabọọlu to ta lẹnu julọ ni Italy fun ipa to ko fun ikọ agbabọọlu Napoli. Napoli lo gba ami ẹyẹ ikọ to pegede julọ ni Serie A lorileede Italy ti Osimehn si jẹ agbabọọlu to gba goolu sawọn julọ ni saa ọdun 2023. Yatọ si eleyi o ṣe ipo kẹwa nibi ami ẹyẹ Ballon’d’Or to waye lọdun yi. Ninu ọrọ rẹ lẹyin ti wọn da lọla ti Caf, Osimehn fi ẹmi imoore rẹ han si awọn to sọ pe wọn fi ẹsẹ rẹ sọna lati le de ibi toun de lonii. Ninu wọn ni o ti fọpẹ fun Didier Drogba, Emmanuel Amuneke, Salomon Kalou ati awọn miran naa. Asisat Oshoala kii ṣe ajọji nidi a n gba ami ẹyẹ obinrin to pegede julọ nidi ere bọọlu ni Africa. Lalẹ ọjọ Aje o fi itan lelẹ gba ami ẹyẹ yi fun igba kẹfaa. Ko yi si obinrin to gba ami naa to lati igba ti wọn ti ṣe ifilọlẹ ami naa fawọn obinrin agbabọọlu. Ohun naa lo gba lọdun to lọ ti Sadio Mane si gba ami ẹyẹ agbabọọlu kunrin to pegede julọ. Ninu awọn ọmọ Naijiria mii to fakọyọ lalẹ ọjọ Aje ni Nnadozie Chiamaka wa. Oun ni wọn da lọla aṣọle obinrin to fakọyọ julọ ni Africa. Igba akọkọ ree ti yoo gba ami ẹyẹ yi. Aarẹ Tinubu Naijiria pẹlu awọn ọmọ Naijiria lati  nawọ ikini ku oriire si Osihmen,  Oshoala ati Nnadozie to gbogo orileede naa ga. O ṣapejuwe wọn gẹgẹ bi aṣoju rere forileee Naijiria to ssi ni oun kan sara si wọn lori pe wọn ko gbagbe orisun wọn. Ṣaaju ki awọn ti aarẹ ki ku oriire yi to lala pe awọn le pa iru ita ti wọn n pa lonii, o ti ni awọn agbabọọlu mii to lewaju. Ninu wọn lasi ti ri awọn taa fẹ ka wọnyi ati ọdun ti wọn gba ami ẹyẹ Caf. Nwankwo Kanu lo gba ami ẹyẹ yi kẹyin labala awọn agbabọọlu ọkunrin fun Naijiria Ni abala awọn obinrin, wọnyii lawọn obinrin agbabọọlu Naijiria to ti gba ami ẹyẹ naa sẹyin. Wọn ko ṣeto ayẹyẹ naa lọdun 2009,2019,2020 ati 2021
Man U tún gbà àlejò ọ̀ràn, Arsenal rìn àrìnfẹsẹ̀si nínú ìdíje EFL,Alubami iya to waye lana fun ẹgbẹ agbabọọlu Arsenal ati Manchester United ninu idije English Football League. Ikọ Westham lo rọ ojo iya le Arsenal lori pẹlu ami ayo mẹta sì eyọkan. Mohammed Kudus, ọmọ orilẹede Ghana ati Jarrod Bowen lo fọwọsowọpọ ṣe kini yẹn fun ikọ Arsenal. Odegaard lo mi ami eyo kan fun Ikọ Arsenal ninu ìfẹsẹwọnsẹ to waye ni London Stadium. Bakan naa ni ikọ Newcastle wọle lọ ba Man Utd ni paapa Old Trafford, ti wọn si gba ile mọ wọn lọwọ. Ami ayo mẹta sodo ni Ikọ Newcastle fi gba ẹwu lọrun Man Utd. M.Almiron, L. Hall ati J Wilock lo mi awọn fun ikọ Newcastle ninu ìfẹsẹwọnsẹ naa. Bayii ikọ Arsenal ati Manchester United ti ja kuro ninu idije English Football League. Ikọ Chelsea kọ lati jẹ ki ọrọ ọta ṣe mọ wọn lara, ti wọn si fi ya jẹ ikọ Blackburn Rover ni paapa Stamford Bridge. Ọsẹ to kọja ni Brentford fi ya Chelsea mọle pẹlu ami ayo meji sodo, ti Blackburn naa si sare wa boya ẹkọ yoo soju mumu fun wọn Ṣugbọn  Chelsea yara, ti wọn si ọbẹ ẹyin jẹ wọn ní ìṣu. Ifẹsẹwonsẹ naa pari pẹlu ami meji sodo. B. Badiashile ati R. Sterling lọ mi awọn fun ikọ Chelsea. Bournemouth 1 vs 2 Liverpool Everton 3 vs 0 Burnley Ipswich Town 1 vs 3 Fulham Manchester United 0 vs 3 Newcastle Chelsea 2 vs 0 Blackburn Rovers Westham 3 vs 1 Arsenal
Ẹ̀kúnrẹ́rẹ́ bí Afcon Round of 16 yóò ṣe lọ,Ipele ẹlẹgbẹjẹgbẹ fun idije AFCON 2023 ti wa sopin bayii lẹyin ti wọn pari gbogbo ifẹsẹwọnsẹ to wa ni isọri naa. Ọpọlọpọ ohun iyalẹnu lo ti ipele yii jade, paapaa bi awọn orilẹede alagbara ṣe ṣubu niwaju awọn orilẹede kan ti wọn ko fi bẹ lorukọ ti a ba n sọrọ ere boolu. Lẹyin gbogbo ifẹsẹwọnsẹ ẹlẹgbẹjẹgbẹ naa, awọn orilẹede kan ni wọn ti fọwọ osi juwe fun, ti awọn mii si ni anfaani lati kopa ninu ipele ẹlẹni mẹrindinlogun nitori atunse tuntun ti ẹgbẹ CAF gbe kalẹ. Eyi lo fa ti awọn orilẹede kan bi Cote di Ivoire to gba alejo idije naa, Guinea, Mauritania ati Namibia ti wọn gbe ipo kẹta ninu isọri wọn naa fi ni  anfaani lati wọ ipele Round of 16. Awọn orilẹede mẹrin yii ni wọn sapejuwe gẹgẹ bi awọn orilẹede to lulẹ sugbọn ti wọn si gbiyanju. CAF lo iye ami ti ẹgbẹ agbaboolu gba ni isọri wọn ati bi wọn se fakọyọ ninu ifẹsẹwọnsẹ ti wọn kopa. Ọjọ Abamẹta si ọjọ Iṣẹgun ọsẹ to n bọ ni ipele Afcon Round of 16 yoo bẹeẹ. Orilẹ-ede Naijiria ati Cameroon si ni yoo kọkọ pade. Ẹ wo eto bii awọn ifẹsẹwọnsẹ yoo ṣe lọ: Nigeria vs Cameroon - 27 January ni Felix Houphouet Boigny Stadium in Abidjan Angola vs Namibia - 27 January ni  Stade de la paix in Bouake Equatorial Guinea vs Guinea - 28 January ni Alassane Ouattara Stadium Egypt vs DR Congo - 28 January ni  Laurent Pokou Stadium. Cape Verde vs Mauritânia - 29 January ni  Felix Houphouet Boigny Stadium. Senegal vs Ivory Coast - 29 January ni  Charles Konan Banny Stadium. Mali vs Burkina Faso - 29 January ni  Amadou Gon Coulibaly Stadium. Morocco vs South Africa - 30 January 30 ni Laurent Pokou Stadium.
Ọmọ ológo Stanley Nwabali: Wo ohun tó yẹ kóo mọ̀ nípa àpáta nlá aṣọ́lé Nàìjíríà tó fakọyọ,Inu didun nii moriya. Ọpọ ọmọ Naijiria lo ṣi n dunnu pẹlu aṣeyọri ikọ agbagbọọlu ọkunrin orileede naa Super Eagles bi wọn ṣe fidi akẹgbẹ wọn lati orileede South Africa Bafana Bafana janlẹ nibi idije Afcon to n lọ lọwọ. Aṣeyọri yi tunmọ si pe Naijiria ni yoo koju orileede Cote d' voire to jẹ olugbalejo idije naa nibi aṣekagba lọjọ Aiku. Orin ayọ ati ijo idunnu lọpọ n jo ti wọn si n kan saara sawọn agbabọọlu Naijiria. Amọ ninu awọn agbabọọlu naa, o ni eeyan kan tawọnb ọmọ Naijiria n ran ọrọ rẹ lẹnu gẹgẹ bi apata nla to duro wamu loju ile Naijiria. Ẹni taa n wi yi ni Stanley Nwabali aṣọle Naijiria to fakọyo nibi ifẹsẹwọnsẹ to kangun si aṣekagba idije Afcon. Ta wa ni arakunrin yii ati pe igba wo lo ti n ba ọrọ ere bọọlu bọ? Alaye ree nipa aṣọle Naijiria Stanley Nwabali Stanley Bobbi 'Bobo' Nwabali, jẹ agbabọọlu ọmọ orileede Naijiria to si tun ṣoju ikọ ẹgbẹ agbabọọlu Chippa United ni liigi orileede South Africa. Ipinlẹ Rivers ni wọn bi si to si dagba si ilu Port Harcourt. Okwuzi lorukọ ilu ti awọn obi rẹ ti wa. A ri ka nibi kan pe agbawaju ni Stanley Nwabali kọkọ fi bẹrẹ nidi ere bọọlu ko to di pe o yipo pada si aṣọle. Ọdun 2019 la le sọ pe o bẹrẹ ere bọọlu gẹgẹ bi ogbontarigi pẹlu ikọ Go Round FC ni saa bọọlu ọdun 2017/18. Ọmọ ọdun mejilelogun lo jẹ nigba naa. O kuro nibẹ lọ si Enyimba ni saa bọọlu 2018/19 to si wa nibẹ titi di ọdun 2020 to lọ darapọ mọ Wikki Tourist. O kuro ni Wikki lọ si Lobi Stars fun saa meji ,Katsian United lo kan lẹyin igba naa to lo saa 2021/22 nibẹ. ko to wa kangun si South Africa pẹlu Chippa United  to wa bayii. Ninu ifẹsẹwọnsẹ ọlọrẹsọrẹ  laarin Naijiria ati Mexico ni ilu Los Angles lorileede America ni Stanley ti kọkọ ṣoju Naijiria. Ninu ifẹsẹwọnsẹ yi to waye lọjọ kẹta oṣu Keje ọdun 2021, goolu mẹrin si odo ni Mexico fi gbewuro soju Naijiria. Nwabali ni aṣọle ọjọ naa ti wọn jẹ goolu wọnyi lọwọ rẹ. Lara ipenija ti ikọ agbabọọlu Naijiria Super Eagles n koju ṣaaju ki wọn to lọ si idije Afcon to n lọ lọwọ yi ni ẹni ti yoo di ipo aṣọle ikọ naa. Ṣaaju asiko yi, awọn aṣọle bi Francis Uzoho ati Maduka Okoye lo wa loju ọpọn. Koda nigba taa n wi yi, ọmọ Naijiria ti n bẹnu atẹ lu aṣọle Francis Uzoho pe inu awọn ko dun si pẹlu bo ṣe n sọ ile. Idije Afcon bẹrẹ ti Akọnimọọgba Naijiria Jose Peseiro si yan Stanley Nwabali ko sọ ile Naijiria ninu ifẹsẹwọnsẹ akọkọ pẹlu Equitorial Guinea. Lati igba to ti bọ soju ile fun Naijira lawọn ọmọ Naijiria ti nifẹ si pẹlu itu ati akitiyan to ṣafihan rẹ loju papa. Ọpọ igba ni Nwabali gba Naijiria kalẹ lọwọ awọn alatako wọn ti eyi si ṣokunfa itẹsiwaju Naijiria nibi idije yi. Koda nigba to  farapa ninu ifẹsẹwọnsẹ Naijiria pẹlu Cameroon ọpọ ọm Naijiria lo ba kẹdun ti wọn si fi adura ranṣẹ pe ki ara rẹ tete ya. O ṣara wayi pada to si tun bọ soju ile fun Naijiria ninu ifẹsẹwọnsẹ pẹlu Angola. Ninu ifẹsẹwọnsẹ yi o gba Naijira kalẹ pẹlu bo ṣe duro wamu ti ko jẹ ki goolu wọle soju awọn Naijiria. Bẹrẹ lati ifẹsẹwọnsẹ akọkọ to fi de ti eyi ti wọn ti koju South Africa yii, Nwabali duro wamu koda o tun mu meji ninu pẹnariti ti awọn South Africa dari si ọdọ rẹ. Loju opo ayelujara awọn ọmọ Naijiria n kan saara si Nwabali ti wọn si ti bẹrẹ si nipe lorisi orukọ lati fi fi gboṣuba fun un. Oju opo rẹ ni Instagram ti ko ni ju eeyan ẹgbẹrun lọna mọkanlelogun to n baa dọrẹ ti gbera lọ si eeyan ni ẹgbẹrun lọna igba. Loju opo Twitter a ri fọnran fidio kan nibi ti awọn ọmọ Naijiria ti tu yaaya lọ si ile baba Nwabali ni ilu PortHarcourt Awọn kan tun sọ pe bi o ba lọ sidi POS lọ gba owo bi wọn ba beere iru akanti rẹ, ko yara kọ orukọ Nwabali sibẹ Lori owo dọla to n lọ soke lasiko yi, wọn tun sọ pe Nwabali lo le da duro.
Èèkàn ẹgbẹ́ APC jáde láyé níbi tó ti ń wo ìfẹsẹ̀wọnsẹ̀ Nàìjíríà àti South Africa ní Afcon, Tinubu kẹ́dùn,Aarẹ Bọla Ahmẹd Tinubu kẹdun iku Ọmọwe Cairo Ojuogboh, ọkan lara awọn alẹnulọrọ lẹgbẹ oṣelu All Progressives Cngress, APC to jade laye. Lasiko t Ojuogboh n wo ifẹsẹwọnsẹ to waye laarin ikọ ẹgbẹ agbabọọlu Super Eagles ti orileede Naijiria ati Bafana-Bafana ti orileede South Africa la gbọ wi pe ọlọjọ de ba a. Ọmọwe Ojuogboh ti figba kan ri jẹ ọmọ ile igbimọ aṣofin kekere orileede to ṣoju ẹkun Ika nipinlẹ Delta ki o to jade laye lalẹ  Ọjọru. Gẹgẹ bi a ṣe gbọ, wọn ni bi wọn ṣe fun ikọ ẹgbẹ agbabọọlu South Africa ni anfaani lati gba pẹnariti ni Ojougboh ṣubu lulẹ, to si gbabẹ dakẹ. Wọn ni ẹru to ba agba oloṣelu naa, lo fa a to fi ṣubu lulẹ ni iṣẹju mejidinlaadọrun ninu ifẹsẹwọnsẹ ipele to kangun si aṣekagba ni idije AFCON to n lọwọ. Ninu atẹjade ti agbẹnusọ Aarẹ, Ajuri Ngelale, Tinubu ba idile oloogbe naa ati ijọba ipinlẹ Delta kẹdun. Tinubu sọ pe ẹdun ọkan ni alakoso agba ileeṣẹ to n ri sọrọ Niger Delta, Niger Delta Development Commission (NDDC) jẹ foun, nitori pe ojiji lo ba oun. Nigba to n gbadura pe ki Ọlọrun tẹ oloogbe naa si afẹfẹ rere, Tinubu rọ awọn mọlẹ lati mu ara wọn le, pẹlu igbagbọ pe Ọlọrun yoo tu wọn ninu. Oloogbe naa ni Akinuwa tiluu Agbor to wa nijọba ibilẹ Ika, ipinlẹ Delta.
Ṣé lóòtọ́ ni CAF tún ní pé kí Kanga wá sọ ìdí tí Ìyá rẹ̀ fi kú lọ́dun 1986, tí wọ́n sì bí i lọ́dun 1990?,Bayii ti idije AFCON tun gbode ni orisiirisii iroyin n jade lori ayelujara. Ọkan lara iru iroyin to n jad eyii ni pe CAF tun ranse pe Kanga Kaku pe ko wa ṣalaye nipa aiṣedeede to wa ninu ọjọ ori rẹ. Kini o ti kọkọ ṣẹlẹ sẹyin? Saaju asiko yii ni Ajọ ere bọọlu ni ilẹ Afrika, CAF tí ransẹ pe agbabọọlu orilẹede Gabon, Guelor Kanga Kaku koju igbimọ oniwadii CAF. CAF ni kí Kanga wa salaye idi ti iya rẹ fi ku lọdun 1986 sugbọn o bi ni lọdun 1990. Saaju lọdun 2021 ni orilẹede DR Congo sọ pe awọn yoo morile ile ẹjọ lati se ọfin toto boya Kanga ni ẹtọ lati gba bọọlu fun Gabon pẹlu ọjọ orí rẹ. Ajọ agbabọọlu Congo gbagbọ pe Kanga parọ ọjọ orí nigba to darapọ mọ ẹgbẹ agbabọọlu GBI ni Gabon. Gẹgẹ bii alaye wọn, agbabọọlu naa ko le jẹ ọmọ ọdun 1990 ti iya rẹ ba jade laye lọdun 1986. Kanga ẹni to ti gba ìfẹsẹwọnsẹ mẹrindinlaadọta fun orilẹede Gabon CAF ti wa kede síta awọn yoo bẹrẹ iwadi lati mọ boya Kanga parọ ọjọ gẹgẹ bii ẹsun ti wọn fi kan. Awọn iwe ẹri Kanga fihan pe Kanga jẹ ọmọ ọdun mẹrindinlọgọrin sugbọn to jẹ pe o safihan ara rẹ gẹgẹ ọmọ ọdun mejilelọgbọn. Kini o n ṣẹlẹ bayii? Iroyin sọ pe ajọ ere bọọlu CAF ti yanju ọrọ naa ti o si fidie mulẹ pe iroyin to ti pẹ ti wọn ti yanju ni awọn mii tun lọ gbe sita bayii. Ati pe eyi ko ni nkankan ṣe pẹlu idije bọọlu ilẹ Adulawọ AFCON 2023 to bẹrẹ yii.
Afcon 2023: Mọ àsìkò ìfẹsẹ̀wọnsẹ̀  àti ìròyìn míì nípa àgbábọ́ọ̀lù bí Salah, Andre Onana, Osimhen, Mane,Awọn ikọ ti yoo kopa ninu idije Afcon ọdun 2023 ni o ti di mimọ bayii amọ ṣe iwọ mọ igba ti idije naa yoo gberasọ ni Ivory Coast ati ipa ti yoo ni lara awọn agbabọọlu Africa to n ṣowo ere boolu nidije Premier Liigi ati ibomiran lagbaye? Fun asiko to sunmọ oṣu kan gbako lawọn gbaugbaja agbabọọlu yoo maa gbiyanju lati jaweolubori ninu idije ẹlẹẹmeeji lọdun Afcon ti ajọ ere bọọlu Africa Caf ṣe agbatẹru rẹ. Senegal to ṣe pe awọn lo gba ife naa kọja yoo kan si awọn atamatase wọn bi Sadio Mane to n ṣoju fun ikọ Al Nass ati agbawaju Chelsea nii Nicolas Jackson. Egypt,to ti gba ife naa ni ẹmeeje ọtọọtọ yoo lanfaani balogun wọn nii Mohammmed Salah to n gba fun Liverpool. Ki idije naa to bẹrẹ, diẹ ree lara awọn nkan to yẹ ni mimọ nipa asiko ifẹsẹwọnsẹ,ipin isọri kọọkan ati awọn agbabọọlu to ṣeeṣe ki wọn ma kopa nibi idije abẹle. Abala ikẹrinlelọgbọn Afcon yoo bẹrẹ ni ọjọ Kẹtala oṣu Kini titi di ọjọ kọkanla oṣu Keji 2024. Igba keji ree ti Ivory Coast yoo ṣagbatẹru idije naa.Saaju wọn gbalejo rẹ lọdun 1984. Laarin oṣu kẹfa si oju keje ọdun 2023 lo yẹ ki idije yi waye amọ ibẹru ṣiṣe idije yi lasiko ojo lo mu ki wọn sunjọ rẹ siwaju si. Tohun ti pe ọdun 2024 ni yoo waye, wọn yoo si pe akọle idije naa ni Afcon 2023. Orileede Ivory Coast ni yoo ṣide idije naa ti wọn yoo si koju kan lara awọn orileede mii to ba wa ni isọri kini pẹlu wọn. Awọn ikọ meji to ba lewaju ni isọri kọọkan ati awọn mẹrin mii to ba ṣe daada ni ipo kẹta ninu awọn isọri mẹfa to jijọ pilẹ idije naa ni yoo tẹsiwaju lọ abala ikọ mẹrindinlogun, komẹsẹoyọ, abala to kangun si aṣekagba, abala onipo kẹẹta ati aba aṣekagba idije naa. Papa iṣere nla Alassane Outtara ni olu ilu ilẹ naa Abdijan ni yoo gbalejo abala aṣekagba idije naa lọjọ Kọkanla oṣu keji 2024. Igbakẹta ree ti awọn orileede mẹrinlelogun yoo kopa ninu idije naa lẹyin ti wọn fẹ ẹ iye oludije loju si lọdun 2019. Tohun ti pe Ivory Coast lo gbalejo idije naa wọn yi kopa ninu ifẹsẹwọnsẹ ti wọn fipegede lati kopa. Ipo keji ni wọn ṣe lẹyin Zambia tolewajuni isọri H. Awọn ikọ mejilelogun mii ni yoo darapo mọ wọn. Gbogbo awọn to n kopa ninu idije yi lọdun yi lo ti kopa ri o kere tan lẹẹmeejitẹlẹ ri ayafi Zambia to jaweolubori ni dun 2015. Igba akọkọ ree ti wọn yoo maa kopa pada lati igba naa. Mozambique yoo maa kopa ni igba ẹlẹkaarun,alakọkọ iru rẹ lẹyin dun 2010 ti wọn kopa kẹyin. Diẹ lo ku ki Central African Republic fi itan lelẹ ni igba akọkọ ti wọn yoo kopa amọ Ghana yẹ aga mọ wọn nidi ni ifẹsẹwọnsẹ ikẹyin ti wọn jijọ gba. Gabon to jẹ orileede ti  Pierre-Emerick Aubameyang ti wa ni orileede ilumọọka to padanu anfaani lati kopa. Ninu idije mẹrin to waye kẹyin,wọn kopa ninu mẹta ninu wọn. Ọjọ kejila oṣu kẹwaa ni wọn yoo ṣeto pinpin awọn ikọ kọọkan si isọri. Yoo waye ni Abidjan laago meje alẹ. Bi a ba fi alakalẹ akasọ orileede kọọkan lati ọwọ Fifa wo,inu koto mẹrin ni wọn yoo ko orukọ awọn olukopa si. Ivory Coast to jẹ pe ipo kẹsan ni wọn wa nilẹ Afrika yoo ba wọn wa ninu koto alakọkọ. Bayi ni wọn yoo ṣe to awọn orileede to n kopa si ninu koto kọọkan. POT ONE - Ivory Coast (*50), Morocco (13), Senegal (20), Tunisia (29), Algeria (34), Egypt (35) POT TWO - Nigeria (40), Cameroon (41), Mali (49), Burkina Faso (58), Ghana (60), DR Congo (64) POT THREE - South Africa (65), Cape Verde (71), Guinea (81), Zambia (82), Equatorial Guinea (92), Mauritania (99) POT FOUR - Guinea-Bissau (106), Mozambique (113), Namibia (114), Angola (117), The Gambia (118), Tanzania (122) Wọn yoo pin awọn ikọ wọnyi si isọri mẹfa.Ikọ mẹrin ni yoo wa ni inu isọri kọọkan. Saaju ki idije to bẹrẹ ni wọn yoo ti ya aaye sọtọ fun orileede kọọkan. Wọn o ni ti fi iroyin nipa eleyi sita bayii. Papa iṣere mẹfa ni wọn yoo lo lasiko idije yi: Alassane Ouattara Stadium, Abidjan to gba eeyan  60,000 Felix Houphouet Boigny Stadium, Abidjanto gba eeyan 33,000) Stade de la Paix, Bouaketo gba ero  40,000 Amadou Gon Coulibaly Stadium, Korhogo to gba ero 20,000 Laurent Pokou Stadium, San Pedro to gba ero  20,000 Charles Konan Banny Stadium, Yamoussoukro to gba ero  20,000 Caf a maa saba pe awọn irawọ ilumọọka ere bọọlu lati wa foju han lasiko ti wọn n pin awọn ikọ si isọri fun idije Afcon Tori naa o ṣeeṣe ki ẹ foju ri awọn agbaọjẹ agbabọọlu bi  Kolo ati Yaya Toure. Ọmọ Ivory Coast lawọn mejeeji ti wọn si ti kopa kọja ninu idije Afcon ti Ivory Coast ti gba ife ẹlẹẹkeji lẹyin ti wọn fidi Ghana rẹmi ni Ivory Coast lọdun 2015. Eyi ni itọka afojusun iye ọjọ ti awọn agbabọọlu Premier Liigi ko fi ni ribi kopa nitori idije liigi tabi awọn idije mii bi FA Cup. Asiko isinmi  otutu Winter: 15-28 oṣu Kini Awọn asiko ifẹsẹwọnsẹ ikọ liigi wọn: Opin ọsẹ January6/7 ti wọn yoo gba abala kẹta idije FA Cup. O kere tan wọnko ni le kopa ninu ifẹsẹwọnsẹ kan ninu Premier Liigi O wa pọju, wọn yoo padanu ikopa ninu ifẹ́sẹwọnsẹ mẹrin(ifẹsẹwọnsẹ liigi mẹrin,FA Cup ipele kẹrin,Idije abala to kangun si aṣekagba Carabao Cup,Abala ikọ mẹrindinlogun ti Champions Liigi) O ṣeeṣe ki wọn tun gba awọn ifẹsẹwọnsẹ mii bi abala keji naa lasiko taa n wi yi. Isinmi asiko otutu Winter:29 December - 14 February Aṣekagba ifẹsẹwọnsẹ ikẹyin liigi: 28 December (Pro League) O kere tan iye ifẹsẹwọnsẹ ti wọn le padanu: Ko si ikankan ti wọn yoo padanu O pọju niye ifẹsẹwọnsẹ ti wọn le padanu kikopa:Mẹta ninu  Saudi Super Cup semi-finals ati  final, Asian Champions League abala  ikọ mẹrindinlogun apa kini. Ọjọ ti o ṣeeṣe ki agbabọọlu pada:  ifẹsẹwọnsẹ Saudi Super Cup loṣu Kini(group ati lọjọ KLẹtadinlogun oṣu Keji Isinmi asiko otutu Winter: Ko si Awọn ọjọ ifẹsẹwọnsẹ ikẹyin ni Liigi: Ipari ọsẹ  ọjọ kẹfa ati ikeeje oṣu Kini ninu idije Serie A Iye ifẹsẹwọnsẹ to kere ju  ti wọn le padanu: Meji ni Serie A Iye ifẹsẹwọnsẹ to pọju ti wọn le padanu: Mọkanla (Serie A mẹfaa, Abala to kangun si aṣekagba ati abala aṣekagba Supercoppa Italiana, Abala onikọ mẹrindinlogun Coppa Italia ati abala komẹsẹoyọ Champions Liigi
Osimhen, Ndidi kò níí kópa fún Naijiria nínú ìfẹsẹ̀wọnsẹ̀ ìgbáradì fún ife ẹ̀yẹ àgbáyé lóṣù yí,Ikọ agbabọọlu Super Eagles ti ilẹ Naijiria ni atamatase wọn, Victor Osimhen, ati aramanda agbabọọlu ikọ Leicester City, Wilfred Ndidi, ko nii lee ba kopa ninu idije komẹṣeoyọ tako orilẹ-ede Zimbabwe ati Lesotho fun ife ẹyẹ agbaye ti ọdun 2026. Awọn ti yoo ṣoju ikọ Super Eagles ninu awọn ifẹsẹwọnsẹ ti oṣu kọkanla ni ajọ NFF fi orukọ wọn lede ni Ọjọbọ ọsẹ yi. Agbabọọlu mẹtalelogun ni orukọ wọn wa ninu iwe ifilede naa ni bi ikọ ọun ṣe n gbaradi lati le wa lara awọn orilẹ-ede to yoo ṣoju gbogbo ilẹ adulawọ nibi idije ọun ti yoo waye nilẹ Amẹrika, Mexico ati Canada. Osimhen ni ko nii lee kopa nitori ifarapa to ni nibi ifẹsẹwọnsẹ ọlọrẹ-sọrẹ to waye laarin Naijiria ati Saudi Arabia. Bakan naa ni ohun to nii ṣe pẹlu ifarapa ko nii jẹ ki Ndidi naa lee kopa ninu awọn ifẹsẹwọnasẹ ọhun. Samuel Chukwueze to n tayo fun ikọ agbabọọlu AC Milan naa ni orukọ rẹ ko tun si nibẹ amọ ti Francis Uzoho, aṣọle tawọn eeyan ko fi bẹẹ gba tiẹ lẹnu ọjọ mẹta yii, wa nibẹ. Orilẹ-ede Naijiria to ti gba ife ẹyẹ ilẹ Africa lẹẹmẹta ọtọọtọ ni yoo waako pẹlu Lesotho lọjọ kẹrindinlogun oṣu yii nilu Uyo, ko too di pe wọn yoo naa tan bi owo pẹlu Zimbabwe ni ọjọ kọkandinlogun oṣu yi kan naa. Ipin ‘C’ ni Naijiria wa nibi idije komẹsẹoyọ naa pẹlu South Africa, Rwanda, Benin, Zimbabwe ati Lesotho. Aṣọle: Francis Uzoho (Omonia FC, Cyprus); Olorunleke Ojo (Enyimba FC); Maduka Okoye (Udinese Calcio, Italy) Awọn agbabọọlu lọwọ ẹyin: Olaoluwa Aina (Nottingham Forest, England); Chidozie Awaziem (Boavista FC, Portugal); Bright Osayi- Samuel (Fenerbahce FC, Turkey); Bruno Onyemaechi (Boavista FC, Portugal); Kenneth Omeruo (Kasimpasa FC, Turkey); Oluwasemilogo Ajayi (West Bromwich Albion, England); Calvin Bassey (Fulham FC, England); Jamilu Collins (Cardiff FC, Wales) Awọn agbabọọlu lọwọ aaringbungbun: Raphael Onyedika (Club Brugge, Belgium); Joe Ayodele-Aribo (Southampton FC, England); Frank Onyeka (Brentford FC, England); Alex Iwobi (Fulham FC, England) Awọn agbabọọlu lọwọ iwaju: Kelechi Iheanacho (Leicester City, England); Sadiq Umar (Real Sociedad, Spain); Moses Simon (FC Nantes, France); Ademola Lookman (Atalanta FC, Italy); Nathan Tella (Bayer Leverkusen, Germany); Taiwo Awoniyi (Nottingham Forest, England); Terem Moffi (OGC Nice, France); Victor Boniface (Bayer Leverkusen, Germany)
Ẹ̀fun n béèdì? Wọ́n so líìgì bọ́ọ̀lù rọ̀ ní Turkey lẹ́yìn tí ààrẹ ẹgbẹ́ agbábọ́ọ̀lù da ẹ̀ṣẹ́ bo rẹfirí lójú,Awọn adari liigi ere bọọlu ni Turkey ti paṣẹ ki wọn so liigi naa rọ lẹyin ti aarẹ ẹgbẹ agbabọọlu kan da ẹṣẹ bo rẹfiri kan lẹyin ifẹsẹwọnsẹ kan to waye lọjọ Aje. Refiri naa, Halil Umut Meler ni a gbọ pe aarẹ ẹgbẹ agbabọọlu MKE Ankaragucu Faruk Koca, ṣadeedee sa wọ ori papa ni iṣẹju kẹtadinlọgọrun nigba ti ikọ keji Caykur Rizespor jẹ goolu to pa oju idije naa de. Gbogbo ifẹsẹwọnsẹ liigi la ti so rọ titi di ọjọ mii taa tun kede rẹ pada'' Bẹẹ ni alaga liigi TFF Mehmet Buyukeks ti ṣe sọ fawọn akọroyin O tẹsiwaju pe ''Ohun itiju gbaa ni ikọlu si rẹfuri lalẹ yi jẹ fun ere bọọlu ni Turkey.'' Aimọye igba ni wọn ko iya bo Meler nigba to ṣubu silẹ eyi to mu ko farapọ laimọye ọna. Iṣẹlẹ yi mu ki wọduwọdu waye laarin awọn agbabọọlu ati awọn adari ere bọọlu. Minisita f'ọrọ abẹle ni Turkey, Ali Yerlikaya, sọ pe Koca gba itọju ni ileewosan ''ṣugbọn a o gbe gbogbo igbesẹ to yẹ lati fi si ahamọ lẹyin to  ba gba itọju'' O fikun pe awọn mii lọwọ awọn ti tẹ fun ipa ti wọn ko ninu iṣẹlẹ yi to sọ pe ''patpata la bẹnu atẹ lu u'' Refuri Meler,ẹni ọdun mẹtadinlogoji, wa lara awọn rẹfuri to lewaju ni Turkey to si maa n dari ifẹsẹwọnsẹ fun ajọ ere bọọlu Fifa.O lo wa lara awọn eekan rẹfuri fun ajọ Uefa. Wọn ni lati ṣeto itọju fun Meler ti dokita agba nileewosan ti wọn gbe lọ Dokita Mehmet Yorubulut si sọ pe ''ko si ohun to le fa ewu fun lasiko yi.Ẹjẹ kan jade lẹgbẹ oju osi rẹ ni to si farapa diẹ'' ''A o fi sabẹ ayẹwo titi di aarọ tori pe o fi ori gba. Lẹyin ayẹwo to yẹ, a o faaye gba a lati pada sile ti ilẹ ba mọ' Ninu esi rẹ si iṣẹlẹ to waye yi, aarẹ orileede Turkey, Recep Tayyip Erdogan sọ ṣapejuwe iṣẹlẹ yi gẹgẹ bi ohun to ṣe ni ni kayeefi. Mo koro oju si iklu ti wọn ṣe si adari ere bọọlu Halil Umut Meler lẹyin ifẹsẹwọnṣẹ to waye nirọle yi laarin MKE Ankaragucu ati Çaykur Rizespor.Mo si gbadura ki ara rẹ tete ya'' Aarẹ tẹsiwaju pe ''Ere idaraya tunmọ si alaafia ati ijẹ ọmọ iya.Ko ni nkankan ṣe pẹlu iwa janduku. A o ni gba ki iru nkan bayi waye ninu ere idaraya lorileede Turkey'' Ikọ MKE Ankaragucu fi atẹjade sita nibi ti wọn ti fi ẹmi abamọ han pe ''Iṣẹlẹ to waye ni irọlẹ yi bawa ninu jẹ pupọ'' ''A tọrọ aforijin lọwọ awọn ololufẹ ere bọọlu ni Turkey ati gbogbo eeyan to niẹ ere idaraya pata lori iṣẹlẹ to waye lẹyin ifẹsẹwọnsẹ  MKE Ankaragucu ati Çaykur Rizespor to waye ni papa iṣere Eryaman.'' Ikọ Caykur Rizespor naa fi ọrọ ibanikẹdun si rẹfuri Meler ti wọn si ni ''patapata la bẹnu atẹ lu iṣẹlẹ to waye lẹyin ifẹsẹwọnsẹ wa pẹlu Ankaragucu to waye lonii'' Ajọ ere bọọlu Turkey TFF gbe igbesẹ ti wọn lawọn lero pe yoo mu ki alaafia jọba ni ere bọọlu ni Turkey. Alaga TFF Buyukeksi sọ pe ''Ifẹsẹwọnsẹ ere bọọlu kii ṣe ogun,ko si pe boo ba o pa nibẹ.Kii ṣe gbogbo ẹgbẹ agbabọọlu ni fakọyọ nigba kannna.O yẹ ki ọrọ yi ye gbogbo wa.Gbogbo wa naa la ni lati ṣe ojuṣe wa.'' O fi kun pe ''Ankaragucu ati awọn oludari rẹ yoo jẹiyan wọn niṣu.'' O ni awọn yoo jiroro lori iru ijiya ti wọn yoo fi jẹ ikọ naa nibi ipade tawọn ba ṣe lọjọ Iṣẹgun. Galatasary, ẹgbẹ agbabọọlu kan to gbajugbaja  ti ṣaaju pe fun ipade pajawiri ti yoo fawọn ẹgbẹ agbabọọlu lanfaani lati koju nkan ti wọn ṣapejuwe gẹgẹ bi ''ọrọ to n rugbo bọ'' lagbo ere bọọlu Turkey. ''Gbogbo wa la gbọdọ pawọpọ lati yanju iṣoro ti o kan gbogbo wa'' Bẹẹ ni Galatasary sọ ninu atẹjade kan ti wọn fi sita. Ẹgbẹ awọn rẹfuri ni Turkey naa sọ pe ki awọn rẹfuri ma ṣe kopa ninu ifẹsẹwọnsẹ kankan to si fi kun pe ''Ikọlu ti wn ṣe si Meler ko da lori oun nikan bi kii ṣe pe gbogbo awa rẹfuri ni wọn doju ija kọ''
Ọ̀pọ̀ agbábọ́ọ̀lù ilẹ̀ Áfíríkà làwọn ẹbí wọn máa dúnkokò mọ́ láti gbowó lọ́wọ́ wọn - Mikel,Agbabọọlu tẹlẹri fun ikọ Super Eagles ati Chelsea, John Mikel Obi ni pupọ awọn agbabọọlu ilẹ adulawọ LO n san owo to sapajuwe gẹgẹ owo ori lati fi ṣe iranlọwọ fun mọlẹbi ati awọn eeyan to n reti wọn fun owo. O ni pupọ awọn agbabọọlu yii lo n koju idunkoko lati ọwọ mọlẹbi ti wọn ba kọ lati fun wọn ni owo. “Ti o ba wa lati ilẹ Afrika, eyi lo n jẹ nnkan ti a ki i sọrọ nipa ni ọpọ igba, to ba ti sisẹ ni owo, ko ki n ṣe owo rẹ nikan mọ” Mikel sọ eyi ninu ifọrọwerọ pẹlu Rio Ferdinand. “O ni mọlẹbi kaakiri, ọmọ ẹgbọn, ọmọ aburo ati awọn mii. ”Awọn ẹgbọn ati aburo rẹ obinrin, wọn yoo lọ lọkọ. Ọkunrin fẹ fẹ wọn nitori wọn jẹ mọlẹbi John Mikel Obi ti aye rẹ dara. “Wa ma ṣe itọju ọkunrin yii, wa fi owo ransẹ si mọlẹbi rẹ, wọn yoo fun ọkọ wọn lowo, ti yoo ṣe bi o ṣe fẹ. “Eyi jẹ nnkan ti ọpọ eeyan ko ki sọrọ nipa, owo rẹ ki ṣe owo rẹ nikan. “Wa gba owo oṣu, wa ni owo yii fun eeyan kan, eyi fun ẹlomiiran, owo yii fun iya ati baba rẹ, ko to mọ owo ti tan lọwọ rẹ. “Aṣa ni eyi ni ilẹ adulawọ. Gbogbo wọn n reti pe ko ṣe nnkan fun wọn nitori o jẹ wọn nikan. “A ni lati sọ nipa nnkan yii. Pupọ awọn ọdọ agbabọọlu to n bọ lẹyin wa ni a ni lati mọ awọn nnkan yii nitori awọn naa yoo la nnkan yii kọja. “Wọn ni lati mọ bi wọn yoo ṣe koju awọn nnkan yii.” Mikel ni awọn agbabọọlu lati pinnu ọkan wọn pe awọn ko fẹ ran mọlẹbi kankan lọwọ ti yoo ba ti lẹyin. “Igba miiran, eeyan ni lati sọ pe o to gẹ, mi o ṣe mọ. Fun emi, akoko yii wa fun nibi nnkan bi ọdun marun un sẹyin. “Mo ni o to gẹ nitori mo ti n ṣe nnkan yii lati igba ti mo tibẹrẹ si ni gba bọọlu. “Mo di eeyan buruku, Wọn ko ni gbe ipe rẹ mọ. O ti mọ wọn lara lati pe, ki ṣe pe wọn fẹ mọ boya alaafia lo wa sugbọn lati bere pe ki lo fẹ fun wọn. “Eeyan ni lati ṣe ọkan akin. Mo n fun mọlẹbi mi ni ọpọlọpọ nnkan. Mikel ni ọpọ igba ni awọn agbabọọlu n koju idunkoko lati ọwọ mọlẹbi . “Wọn yoo ma sọ nnkan bii, ti o ko ba fun wọn lowo, wọn yoo lọ ọdọ awọn akọroyin. “Wa ma ro pe, ṣe mọlẹbi re lẹyin ọpọlọpọ nnkan ti mo ti ṣe fun yin?’
"Afcon 2023: Balógun ikọ̀ Super Eagles Williams Troost Ekong fojú sun ife ẹ̀yẹ Adúláwọ̀,Balogun ikọ Super Eagles ti orilẹede Naijiria, William Troost Ekong ni gbigba ife ẹyẹ adulawọ yoo jẹ ohun iwuri pupọ fun oun ati awọn eeyan orilẹede Naijiria. Super Eagles fiyajẹ South Africa lẹyin ti wọn gba pẹnariti lati wọ ipele aṣekagba niluu Abidjan, nibi ti wọn yoo ti ma koju orilẹede to gba alejo idije naa, Ivory Coast. Ọdun 2013 ni Naijiria wọ ipele aṣekagba gbẹyin, ti wọn si gba ife fun igba kẹta. ""Gbogbo wa ni a ni iru asiko yii lọkan,"" Troost Ekong sọ fun BBC Sport Africa. ""Mo ti ni iriri yii fun ọpọ igba. Mo ti ni lọkan bi ifẹsẹwọnsẹ yoo se waye ati bi yoo ṣe ri ti a ba gba ife ẹyẹ yii. Saaju idije yii, Ikọ Super Eagles ko si lara awọn ti wọn ya sọtọ pe yoo gba idije yii, lẹyin ti wọn kọ lati se daadaa ninu ifẹsẹwọnsẹ meji ti wọn gba ninu igbaradi fun idije ife ẹyẹ agbaye ti ọdun 2026, ti wọn si wa ni ipo kẹfa ni tabili awọn ikọ ẹgbẹ agbabọọlu to daju ti FIFA gbe kalẹ. Ẹwẹ, Ikọ Super Eagles lo n leke tente bayii pe yoo gba ife ẹyẹ adulawọ naa lẹyin ti awọn orilẹede bii Morocco, Senegal ati orilẹede to gba ife ẹyẹ yii julọ, Egypt ti ja kuro ninu idije naa. Akọnimọọgba fun Naijiria, Jose Peseiro sọ pe oun ni igbagbọ pupọ ninu ẹgbẹ agbabọọlu rẹ, bo ṣe jẹ pe awọn ni wọn mi awọn julọ lasiko ti igbaradi n waye. ""Nigba ti mo tọwọ bọ iwe, mo sọ pe mo fẹ gba AFCON,"" Peseiro sọ fun BBC Sport Africa. ""Nigba naa, mi o le sọ boya awọn eeyan gba mi gbọ tabi rara amọ emi gbagbọ lati ibẹẹrẹ. ""A ko ti gba ohunkohun titi di asiko yii- A fẹ gba ife ẹyẹ AFCON. Gbogbo erongba Naijiria ni pe wọn ti bori South Africa lẹyin Troost Ekong gba pẹnariti wolẹ. Bakan naa, Victor Osimhen ro pe oun ti sọ di meji ni o ku isẹju marun un ki ifẹsẹwọnsẹ pari sugbọn ọna mii ni ọrọ bayọ, ti adari ere bọọlu si fun Bafana Bafana ni pẹnariti, lẹyin to wo fọnran VAR , ti Teboho Mokoena si gba wọle. ""VAR to da ni nitori o mu pẹnariti tako wa."" Peseiro salaye. ""Sugbọn fun wa, fun ọkan wa, ko dara nitori a ti n lewaju pẹlu goolu meji, ti wọn si da pada si ami ayo kọọkan. Diẹ lo ku ki Khuliso Mudau gba goolu wọle fun South Africa ni ipele keji saaju ki wọn to lọ gba pẹnariti. ""Ifẹsẹwọnsẹ to le ni ṣugbọn mo gbagbọ pe a se daadaa."" Calvin Bassey sọ fun BBC Sport Africa. ""O fi han pe a ṣe iṣẹ gidi. A nilo lati ni igbagbọ ninu arawa. ""Ikọ South Africa gbiyanju gan, ti wọn si ni awọn eeyan to mọ bọọlu gba. Lati bori wọn pẹlu Pẹnariti le gan. ""Mo kan sara si gbogbo awọn akẹgbẹ mi ti wọn ṣe ọkan akin lati gba pẹnariti naa. Ko rọrun lati gba pẹnariti pẹlu ifọkanbalẹ Amule Stanley Nwabali ni akikanju lasiko pẹnariti fun ikọ Super Eagles, si mu Pẹnariti lati ọwọ Mokoena ati Evidence Makgopa, ki Kelechi Ihenacho to gba pẹnariti ikẹyin lati se aṣeyọri. ""Riri arami bi mo ṣe gba agbabọọlu to da ju loni ati bi a ṣe wọ ipele aṣekagba jẹ ala to wa si imusẹ,"" Nwabali , ẹni to n gba bọọlu fun ẹgbẹ agbabọọlu kan ni orilẹede South Africa. ""Awọn akọnimọgba mi ni mo kan sara, nitori lasiko pẹnariti, wọn ṣe iranlọwọ fun mi pupọ. Lẹyin ti wọn lulẹ lasiko Pẹnariti,  South Africa naka si awọn anfani ti wọn sọnu si iye to waye lọdun 1996. Bafana Bafana gbe ipo keji lẹyin meji, ti wọn si gbe ipo kẹta ni ọdun 2000 sugbọn ifẹsẹwọnsẹ pẹlu Naijiria yoo akọkọ ni ipele to kẹyin si aṣekagba ti wọn yoo gba lati ọdun mẹinlelogun sẹyin. ""Lati ibẹẹrẹ idije yii ni a ti n gbiyanju,"" Aubrey Modiba, agbawọẹyin sọ fun BBC Sport Africa. ""A gbiyanju lati mi awọn, ti lọ afikun akoko, bo ti lẹ jẹ pe a ni anfani lati bori. ""Bo ti lẹ jẹ pe inu wa bajẹ, pẹnariti da bi tẹtẹ ni. Ko jẹ si ọdọ wa lonii, ko si ohun ta le ṣe. ""A lero pe a yoo kọ gbọn ninu idije yii, ti a yoo se ma kopa ninu idije yii. Iriri wa ati gbogbo ohun ti a ṣe ni bi bayii dara pupọ fun ere bọọlu ni South Africa Modiba n gba bọọlu fun ẹgbẹ agbabọọlu Mamelodi Sundowns, ẹgbẹ agbabọọlu to gba ife ẹyẹ Inaugural African Football League, ẹgbẹ agbabọọlu to pese awọn agbabọọli to soju South Africa ju. Ẹni ọdun Mejidinlọgbọn naa lero pe bi Bafana Bafana se fakọyọ ninu idije yii paapa bi wọn ṣe bori Morocco yoo tun se iwuri fun awọn agbabọọlu. ""Awọn eeyan ti ko si ni South Africa ni igbagbọ ninu wa nitori wọn n wo ifẹsẹwọnsẹ wa sugbọn ni ile, wọn ko fi bẹ tiwa lẹyin- eyi jẹ nnkan to ti mọ wa lara. ""Idi niyẹn ti a fi n ja lati se aṣeyọri nitori awọn to wa ni ile ko ni igbagbọ ninu wa Modiba plays for Pretoria-based Mamelodi Sundowns, the winners of the inaugural African Football League and a club which has provided the core of the South Africa squad. South Africa yoo koju DR Congo ni ipele fun ipo kẹta lọjọ Satide niluu Abidjan(20:00 GMT)."
Supersports kò ní ṣàfihàn ìdíje ife ẹ̀yẹ AFCON - Muitichoice,Ileeṣẹ Muitichoice, to da DStv ati GOtv silẹ ti kede pe awọn ko ni safihan idije ife ẹyẹ adulawọ AFCON to n bọ lori opo wọn fun awọn onibara wọn. Muitichoice ninu atẹjade ti wọn gbe sita salaye pe wọn ko ri aṣẹ lati safihan idije naa gba lọwọ Ajọ ere bọọlu ni Afrika, CAF. “Supersports ko ni safihan idije ife ẹyẹ adulawọ AFCON ọdun 2023, eyi ti yoo bẹrẹ ni ọjọ kẹtala oṣu kinni , ti yoo si pari ni ọjọ kọkanla oṣu keji ọdun 2024 nitori a ko ri asẹ gba lati safihan idije naa. “Amọ, awọn ifẹsẹwọnsẹ yii yoo wa lori opo igbohunsafẹfẹ keji wa to jẹ ọfẹ (Free to Air). “Multichoice Africa ko yii ipinnu rẹ pada lori riri daju pe awọn ololufẹ erebọọlu kaakiri ilẹ adulawọ ni anfani lati wo ere bọọlu kaakiri lori opo wa lori DStv ati GOtv wa, paapa awọn idije bi Permier League, La Liga, Seria A, Zambia Super League ati awọn ifẹsẹwọnsẹ alayọ.” Idije AFCON tọdun yii lo jẹ ti ẹkẹrinlelọgbọn ti yoo waye, ti tọtẹ yii yoo si waye ni orilẹede Ivory Coast. Isọri ‘’A’’ ni Naijiria wa ninu idije naa pẹlu orilẹede Ivory Coast to yoo gbalejo idije naa ati Guinea-Bissau to fi mọ Equatorial Guinea. Amọ, ṣe Super Eagles le jẹwọ orukọ ara wọn ki wọn si fakọyọ ni Ivory Coast?
Ṣé lóòótọ́ ni Ooni lọ ṣe àbẹ̀wò sí Emefiele lọ́gbà ẹ̀wọ̀n?,Saaju ni iroyin kan gba ori ayelujara pe Ooni ti ilu ile ife, Oba Adeyeye Ogunwusi se abẹwo si Gomina banki apapọ tẹlẹ lorilẹede Naijiria, Godwin Emefiele ni ọgba ẹwọn Kuje niluu Abuja. Emefiele ni Ileẹjọ ni ko ma gba atẹgun lọgba ẹwọn lẹyin ti ko ri baali gba lọsẹ to kọja. Bẹẹ ba gbagbe ninu oṣu kẹjọ ni Ajọ EFCC kọkọ fẹsun kan Emefiele. arábìnrin Saadatu Yaro ati ileeṣẹ April 1616 to jẹ ileeṣẹ arabinrin Yaro lori ẹsun pe wọn ra awọn ọkọ ayọkẹlẹ kan ni ilana to lodi si ofin. Agbẹnusọ Ooni, Otunba Moses Olafare sọ fun BBC pe ohun iyalẹnu lo jẹ nigba ti oun ri iroyin to n lọ kaakiri pe Ooni ṣe abẹwo si Emefiele. O sapejuwe iroyin naa gẹgẹ bi iroyin ofege ti ko ni ẹsẹ ni ile rara ati pe ohun ti Ooni lọ se ni ọgba Kuje yatọ ohun ti ọpọ awọn ileeṣẹ iroyin n gbe kiri lori ayelujara. “Ooni lọ si Kuja nitori awọn eeyan kan pe ransẹ pe awọn fẹ ki wọn si bi eto idanilẹkọ ti gbe kalẹ fun awọn ẹlẹwọn, ki wọn si gba wọn ni imọran. “Eto jẹ ohun to wa lori ayelujara ti ọpọ n wo, ko ki n se eto inu kọrọ, to si jẹ pe ọpọ awọn akọroyin lo wa ni bi eto yii. “Ohun to yanilẹnu nigba ti mo ri iroyin naa pe awọn ileeṣẹ iroyin kan ni awọn se iwadi pe Ooni lọ se abẹwọ si Emefiele. “A ni lati sọra pẹlu bi awọn eeyan se n gbe iroyin ofege kiri nipa eeyan.” Ẹgbẹ kan ti wọn pe ara wọn ni ‘Advocacy for Alleged Witches’ lo ti kesi Ooni Ile-Ife, Oba Adeyeye Enitan Ogunwusi, lati tọrọ aforiji lọwọ awọn obinrin fun pipe gbogbo obinrin ni ajẹ. Ẹgbẹ ọhun, ti wọn n ja fẹtọ awọn obinrin ti wọn ba fi ẹsun ajẹ kan, ni adari wọn, Ọmọwe Leo Igwe, tẹnumọ idi ti ọba alaye naa fi gbọdọ tọrọ aforiji ninu atẹjade kan. Oba Ogunwusi, nigba to gbalejo awọn oṣere ‘The Real Housewives of Lagos’, laafin rẹ lo wi pe “gbogbo obinrin lo mọ ayinike to si tun ayinipada leyi to mu ki awọn kan maa pe wọn lajẹ”. Awọn ẹgbẹ yii lo waa koro oju si ọrọ ti Ooni sọ yii, ti wọn si wi pe ki o ka ọrọ naa pada ko si tọrọ aforiji lọwọ awọn obinrin. Ninu atẹjade ọhun, Igwe wi pe awọn obinrin ko ni ọgbọn alumọkọrọyi kankan yala ni ti daadaa abi laburu to lee mu ki wọn maa pe wọn lajẹ. Lara ohun to wa ninu atẹjade naa ka pe “lakoko ti awọn eeyan n lo gbogbo ọna lati fiyajẹ, ṣe akọlu ati gbẹmi awọn obinrin ti ko ṣẹ, o jẹ ohun ti ko boju mu ki Ooni lo ipo rẹ lati maa mu ki awọn eeyan o korira awọn obinrin ki wọn maa ṣe wọn nika. “O yẹ ki Ooni mọ pe gbogbo ohun ti oun ba sọ lawọn aye n tẹti gbọ, ko si waa yẹ ko lo ipo rẹ lati fi yẹpẹrẹ awọn obinrin abi ẹnikẹni. “Ọrọ to sọ lo wuwo to si lee lapa lori bi awọn eeyan ṣe n wo obinrin ati irufẹ iwa ti wọn yoo hu si wọn. “O yẹ ki Ooni o mọ pe ohun ko le maa sọ iru awọn awọn yii, nitori naa, ki o tọrọ aforiji lọwọ awọn obinrin ko si gba ọrọ naa pada. “Ẹgbẹ wa n kede rẹ pe ko si obinrin to ni ajẹ rere abi buburu lati fi dari awọn eniyan si daadaa abi idakeji rẹ. Igbagbọ ti ko fẹsẹmulẹ ni igbagbọ ninu ajẹ. O si yẹ ki Ooni waa ro tawọn obinrin nminu gbogbo ọrọ rẹ.”
Babalawo tó di pásítọ̀ fún ìyàwó rẹ̀ lọ́rùn pa l’Ekiti, ó dèrò àtìmọ́lé,Pasitọ kan, Abiodun Sunday, ti dero atimọle ọlọpaa niluu Ido-Ile, nipinlẹ Ekiti lori ẹsun pe o ṣekupa iyawo rẹ. Iroyin ni pasitọ naa ti fi akoko igba kan jẹ babalawo ri, ko to bẹrẹ si n ṣiṣẹ oluṣọ agutan ninu ọkan lara awọn ijọ CAC, ni ori oke Ido, to wa ni ijọba ibilẹ iwọ oorun Ekiti, ki ijọ naa to gba iṣẹ lọwọ rẹ. A gbọ pe lẹyin ti ijọ CAC da duro lo wu iwa laabi naa. Ibatan oloogbe iyawo rẹ to ṣekupa, Samuel Ibironke sọ fun awọn akoroyin pe “Lẹyin to pa aburo mi tan, o ke si iyawo mi to jẹ oṣiṣẹ eto ilera lati wa ran oun lọwọ.” “Igba ti iyawo mi de ibẹ lo ṣakiyesi pe o ti fun aburo mi lọrun pa.” Gẹgẹ bii ohun ti a gbọ, wọn ka oku oloogbe naa mọ afurai ọhun lọwọ lasiko to n gbe jade kuno ninu ilu naa. Nigba to n sọrọ lori iṣẹlẹ ọhun, olori ilu ti iṣẹlẹ naa ti waye, Ọba Aderemi Obaleye bu ẹnu atẹ lu iṣẹlẹ naa. Obaleye sọ pe “Iṣẹlẹ naa buru jai to si ku diẹ ko da ilu wa ru nitori awọn ọdọ fẹhonuha lodi si pasitọ naa.” “Mo fẹ ki awọn agbofinro ṣe iwadii to peye ki afurasi ọhun si foju wiman ofin ko le kọ awọn ẹlomiran lọgbọn. Ẹwẹ, alukoro ileeṣe ọlọpaa Ekiti, DSP Sunday Abutu, to fidi iroyin naa mulẹ fun BC Yoruba ṣalaye pe awọn ti bẹrẹ iwadii lori iṣẹlẹ naa. Abutu ni “O ti wa ni ahamọ wa, a si ti bẹrẹ iwadii, yoo foju bale ẹjọ ni kete ti a ba ti pari iwadii wa.”
"Ọwọ́ ọlọ́pàá tẹ afurasí ọkọ tó fá ọmọ odó yọ láti ṣekúpa ìyàwó rẹ̀,Ileeṣẹ Ọlọpaa nipinlẹ Bauchi sọ pe ọwọ awọn ti  tẹ ọkunrin ẹni ọdun marundinlogoji  kan to gbiyanju lati ṣekupa iyawo rẹ pẹlu ọmọ odo. Gẹgẹ bii ileeṣẹ Ọlọpaa ṣe sọ, ọkunrin naa gbiyanju lati ṣekupa iyawo rẹ  ki o baa le ta ẹrọ amohunmaworan wọn ko si lo owo naa fi tun sọọbu rẹ ṣe. Eyi lo wa ninu atẹjade ti Alukoro  fun ileeṣẹ Ọlọpaa nipinlẹ Bauchi, Ahmed Wakil gbe jade fun awọn akọroyin. Wakil ni ọkọ naa jẹwọ lasiko iwadii pe oun pariwo sita pe ole ja ile oun. ""Lọjọ kejì oṣu Kejila ọdun 2023, ọwọ ileeṣẹ Ọlọpaa tẹ Tijani Ahmadu Diye, ẹni ọdun marundinlogoji fun ẹsun pe o si wọ na iyawo rẹ, to si gbiyanju lati ṣekupa pẹlu ọmọ odo'' O tẹsiwaju ninu atẹjade naa pe  ""Bi ọrọ naa se de ọdọ wa, a gbera lọ si agbegbe naa, ti a si ti gbe iyawo, ẹni to farapa lọ si ile iwosan ni bi to ti n gba itọju.'' ""Ọkunrin yi ke sita pe ole wọ ile rẹ, to si jẹ pe oun gaan ni  ole to fẹ ja ninu ile ara rẹ.O kọlu iyawo rẹ pẹlu ọmọ odo ninu yara wọn.'' Alukoro ọlọpaa fikun pe ""Iwadi ti bẹrẹ lori ẹsun ti wọn fi kan arakunrin naa.'' Bẹẹ lo ni awọn yoo gbe lọ si iwaju ile ẹjọ lati lọ wi tẹnu rẹ fadajọ."
"Ó ṣe! Inú àgbàrá ẹ̀jẹ̀ la ti gbé òkú ọmọbìnrin ọdún mẹ́tàdínlógún kan lẹ́yìn tí 'ọmọ Yahoo' kan fipá bàa lòpọ̀ ní Ilorin,Bi eniyan ba jẹ ori ahun, yoo sunkun lori bi ọdọkunrin kan, Isaac Ọdunayọ, ṣe fipa ba ọdọbinrin kan lo, ti ẹmi si bọ lara rẹ. Otẹẹli kan ni wọn lọkunrin ti wọn fura si pe o jẹ ọmọ 'Yahoo' ẹni ọdun mọkandinlogun ọun, ti fipa ki ọmọ ọlọmọ naa tọjọ ori rẹ ko ju mẹtadinlogun lọ mọlẹ, to fipa ba a laṣepọ ti iyẹn fi ku mọ ọ labẹ. BBC Yoruba yọju si ile awọn obi oloogbe naa, Ọgbẹni ati Arabinrin Stephen Gbenga Makanjuola, ti wọn n gbe ni Pipeline ni agbegbe Gaa Akanbi ni ilu Ilorin lati mo bi iṣẹlẹ laabi naa se waye. Iya ọdọbinrin naa n sunkun o si n kigbe pe ki ọmọ oun pada wa saye. ""Ọmọ meji ni mo bi, ọkunrin kan ati obinrin kan, sugbon eyi obinrin ti o jade laye yii ni mo bi ni ọna to lagbara nitori isẹ abẹ ni wọn fi gbẹbi ẹ. “Fun bi ọjọ mẹta lẹyin ti mo bii tan, mo wa ni ẹsẹ kan aye, ẹsẹ kan ọrun, awọn eniyan ko si mọ boya maa luula. Koda, a o mọ boya ọmọ naa yoo ye, diẹ loku ki baba rẹ fi sọ ọ ni, 'Kasi ma wo'. O jẹ ọmọ iyalẹnu. ""Gbogbo igba ni mo ma n sọ pe ọmọ naa ati ẹgbon rẹ ni yoo yọ wa kuro ninu iya, ti a o si maa gbe ninu igbadun ti a o le gbe bayi nitori ki oun ati ẹgbon rẹ le ni ẹkọ to yanranti, sugbon o se ni laanu wi pe aye da ẹmi rẹ legbodo. ""Lotitọ, o ti sẹlẹ, sugbon ohun ti a fẹ bayii ni idajọ ododo.” Ni tirẹ, Baba oloogbe naa sọ pe lati igba ti iṣẹlẹ naa ti sẹ ni oun ko ti mọ iwa hu mọ ti oun si n rin bi alailero. Gẹgẹbi ọrọ to sọ,""ọmọ mi pade ọmọkunrin ọhun ni ibi ti wọn ti n ṣe lẹsini igbaradi fun idanwo Jambu, ni ọjọ to ku ọla ti yoo ku, wọn si gba nọmba ara wọn”. Ọgbẹni Makanjuola ni ""ti ko ba se ti iku, ọmọ mi i ba ti wa ni ile ẹkọ giga Kwara Poly lati kọ imo sayensi (Science and Lab Technology). ""Ni ọgbọnjọ oṣu kẹwa, mo kilọ fun oun ati iya rẹ wi pe ki wọn mase jade kuro nile, mo si lọ si ibi iṣẹ pẹlu ọmọ mi ọkunrin, sugbon ni ọsan, ọkan mi kobalẹ, mo si ni ki ẹgbon rẹ lọọ woo nile ti ko si baa nile. “Iya rẹ naa sọ pe oun ko mọ ibi to wa bẹẹ si ni ẹrọ ibanisọrọ rẹ ko lọ, mo pa ohun ti mo n se ti, mo si gbera lọ sile sugbon a o rii. ""Ni deede aago meje abọ ni mo gba ipe lati ileeṣẹ ọlọpaa A Division. Igba ti mo debẹ ni wọn ṣalaye pe, wọn ṣeku pa ọmọ mi. Mo sọ wi pe mo fẹẹ rii, wọn si mu mi lọ ile igbokusi ti wọn tẹ ẹ si. ""Mo mọ wi pe kii ṣe oju lasan nitori, bawo ni ibusun foomu ati ilẹẹlẹ ṣe le kun fun ẹjẹ lori pe ọmọ ṣẹṣẹ n mọ ọkunrin?"" Ṣaaju, ni ọjọ Ẹti, ọjọ kini oṣu kejila, ni wọn wọ afurasi ọdaran naa, Isaac Ọdunayọ, wa sile ẹjọ Majisreeti kan to wa niluu Ilọrin, nipinlẹ Kwara, fun ẹsun ifipabanilopọ ati ipaniyan. Agbefọba, Inpẹkitọ Abdullah Sanni, to ṣalaye bi ẹsun naa ṣe jẹ ni kootu ọhun sọ pe afurasi ọdaran yii huwa buruku naa, nipa titan ọmọbinrin ẹni ọdun mẹtadinlogun ọun lọ si ileetura kan, to si ki ọmọ naa mọlẹ, to fipa ba a laṣepọ titi iyẹn fi ku. O tẹsiwaju pe lẹyin iṣẹju marundinlogoji to mu ọmọbinrin naa wọ yara otẹẹli naa lo sare jade to fẹ maa sa lọ ṣugbọn awọn oṣiṣẹ otẹẹli ọhun ra a mu ti wọn si tẹle wọ yara ṣugbọn ninu agbara ẹja ni wọn ba oloogbe yii to si ti ku patapata. Sanni wi pe nigba ti iwadii n lọ lọwọ ni Ọdunayọ sọ fun awọn ọlọpaa pe lootọ loun ba ọmọbinrin naa laṣepọ ko to di pe ẹjẹ n jade loju ara rẹ ati pe iṣẹ ‘Yahoo Yahoo’ ni oun yan laayo. Adajọ Mohammed Dasuki ni ko ti i saaye fun alaye kankan, oun o si le faaye beeli silẹ fun afurasi ọdaran naa. O ni ki wọn taari ẹ si ahamo ijọba, ibẹ ni ko ti lọọ maa gbatẹgun titi di ọjọ igbẹjọ to kan lọjọ Kejila, oṣu Kejila, ọdun 2023 yii."
""
""
Wọ́n tà mí sínú ìgbéyàwó fún $9 nígbà tí mo wà ní ọmọ ọdún méjìlá,Lagbaye, o to milọnu mejila ọdọmọbinrin ti wọn ko ti pe ẹni ọdun mejidinlogun ni ojo ori ti wọn n loyun lọdọdun. Ọkan lara wọn ni Tamara jẹ. Nigba to wa ni ọmọ ọdun ni awọn obi rẹ fi lọkọ, ti wọn si dọla mẹsan,. Tamara sọ fun BBC pe ko wu oun lati ni ọkọ lasiko naa sugbọn awọn obi rẹ kọ jalẹ. Bakan naa ni o tun loyun ni ọmọ ọdun mejila. “Mo gbọ pe okunrin kan wa bẹbẹ lati fẹ mi, “O si ti sanwo ori mi. Nigba na, ẹbi mi si ti lo owo ori mi. “Wọn ni mo gbọdọ ṣe igbeyawo ṣugbọn mo kọ. “Wọn tẹnu mọ, wọn si mu mi gba lati ṣe igbeyawo.” Ọrọ pọ lẹnu Tamara. ẹ wo fọnran lati mọ ogun to waye si ọdọmọbinrin naa.
'Bàbá mi wọ aṣọ ọkùnrin fún mi fún ọdún mẹ́wàá láti dáàbò bò mí',Oju Nilofar Ayoubi si pọn lẹyin to jẹ igbaju lasiko to n sere loju ọna Kunduz ni apa ariwa Afghanistan. Ko ti pe ọmọ ọdun mẹrin nigba ti ọkunrin kan to ni irungbọn wa siwaju rẹ, o fọwọkan ni aya rẹ lati tẹ ni ọyun. Lẹyin to fu ifọti, o wa sọ fun pe ti oun ba tun ri lai wọ Hijah, oun yo sọ fun Baba rẹ. Nilofar ranti ohun to waye ni ọdun mẹtalelogun sẹyin, ninu ifọrọwerọ rẹ pẹlu BBC, o ni “Mo lọ ile pẹlu omije, ti inu si bi Baba mi, ti oju rẹ si pọn.” “Mo ranti pe o kan rin lọ rin bọ, to si kigbe pe “Ta lo bi e mi gan da lati fọwọ kan ẹ.” Nibẹ lo ti pinnu, “O ni ki iya mi lọ abẹ wa, to di ge irun mi, sọ fun pe ko ma mura fun mi bi ọkunrin.” Nilofar dagba ni Afghanistan lasiko ti Taliban kọkọ se ijọba ni ọdun 1996 si 2001. Fun bi ọdun mẹwaa, iya mi n mura fun mi gẹgẹ bi ọkunrin lati bori awọn ilanna ti awọn ẹgbẹ yii gbe kalẹ fun obinrin. Lonii, bi o ṣe n gbe ni orilẹede Poland, o n ronu igba ewe rẹ, bi o se dagba ni agbegbe to le lati gbe lagbaye, ibi ti iru ọmọ to ba jẹ ninu obinrin tabi ọkunrin ni yoo safihan awọn anfani to lẹtọ si. Wọn bi Nilofar ni ọdun 1996, bitilẹ jẹ pe iwe irina rẹ ni ọdun 1993 ni wọn bi. Baba rẹ fẹ ko tete bẹrẹ ile ẹkọ lẹyin ti awọn ọmọ ogun Amẹrika le Taliban wọle ni ọdun 2001. “Jijẹ ọkunrin yoo fun ẹ ni anfani , koda ko jẹ pe ọmọ ọdun meji ni ẹ, to ba ti jẹ ọkunrin, o tumọ si pe o ni aponle ju iya to bi ẹ lọ. To ba ti de ọmọ ọdun mẹrin, o le ma pasẹ fun iya rẹ, o da bi ẹru ati pe gẹgẹ bi obinrin, ko si ẹni to ri ẹ.” Nilofar ni eyi lo fa ki ọpọ awọn mọlẹbi ma mura fun awọn ọmọ obinrin bi ti ọkunrin, paapa to ba jẹ pe idile naa ko ni ọkunrin to n pese fun wọn nitori ibẹru pe ọkunrin to ba ni owo le pada obinrin ti ko ni oluranlọwọ ko si fi se aya. “Ni temi, o yatọ. Ko ki n sepe n ko ni oluranlọwọ ọkunrin ohun lo jẹ ki gbe aye to rọnu.” Bi o se gbe nibẹ pẹlu irun ẹ to gẹ , to si n wọ aṣọ awọn ẹgbọn rẹ ọkunrin. Nilofar ko mọ bi igbe aye rẹ se yipada. “Mo bẹrẹ sini ma jẹ awọn anfani ti awọn ẹgbọn mi ọkunrin n jẹ. Mo tẹle baba mi lọ si ọja pẹlu aṣọ ọkunrin. Mo le wọ ọkọ lọ wo ere idaraya. Mo bẹrẹ si ni ma ni ọrẹ ni agbegbe wa, ti mo si le jade igbakugba to ba wu mi lati lọ seere.” Sugbọn awọn obinrin si n gbe bi awọn obinrin Afghann se n gbe ni ọpọ igba. Wọn ni lati bo ori wọn nigba ti wọn ba fẹ jade sita, aṣọ ti yo bo wọn lati ori wọn de ẹsẹ wọn, to si jẹ pe nnkan ti baba wọn fẹ niyẹn. “Baba mi ko fẹran pe ki a ma wọ aṣọ ibilẹ nile. O ma ba iya wa ja pe kilode to fi mura fun wa bayii. Aṣọ naa gun . Ki lo de ti aṣọ naa gun bayii? Nilofar ni  bi oun se dagba pẹlu idanimọ meji mu oun da yatọ. Ẹnikan to mọ ohun to la kọja ni ọrẹ timọtimọ nigba to n dagba, to jẹ obinrin to n gbe bi ọkunrin bi tiẹ. Awọn mejeeji da bi korikosun ninu wahala to wa niwaju wọn. Nilofar ranti pe “a da bi korikosun, ni gbogbo igba, ti wọn ba fẹ mu kan laarin wa, ẹnikeji yoo gba silẹ.” O ni eyi jẹ ki ọkan rẹ le gẹgẹ bi ti ọkunrin, to si ni fun awọn eeyan lati damọ pe obinrin ni. Ni agbegbe rẹ, o n se bi awọn ọkunrin yooku, ti yoo buramọ awọn obinrin, pe wọn rẹwa. Nitori anfani yii, ko kọ lati gbe igbe aye obinrin Afghan ni ilana asa, ti ko si sumọ awọn obinrin. “N ko ki ba awọn obinrin rin. Ohun to waye pẹlu wọn ni ko ye mi rara. Nitori ri rẹ ni o n ko fi mọ nipa nnkan oṣu obinrin” Nilofar ri ipolowo paadi obinrin lori ẹrọ momaworan sugbọn ko mọ ohun ti wọn ti wọn fi n se. Lọjọ kan , mo ri paadi kan, mo saare lọ fun baba mi pe “Baba mi ẹ wo nnkan ti mori, o dabi nnkan ti mo ri lori ẹrọ momaworan, bawo ni wọn se lo? Baba mi wo mi, o ni pun ko mọ. “Mo lọ bere lọwọ ẹgbọn mi obinrin. Mo ranti pe o sure gba lọwọ mi.” Lati igba na, ẹnikẹni ko sọ fun nipa nnkan oṣu obinrin. Lẹyin ti Nilofar kopa ninu idije Judo ni ọmọ ọdun mẹtala, o bẹrẹ si ni ma ni awọn irora kan ni ẹsẹ rẹ, bi o se fẹ sun, o lọ ninu ile igbọnsẹ, to si ri ẹjẹ, ryi to dẹru ba pupọ ti ko si mọ pe eyi yoo tun yi igbesi aye rẹ pada. “Lọjọ keji, mo sọ fun ọrẹ mi, o bẹrẹ si ni ma fi rẹrin , pe se awọn ẹgbọn mi ko sọ fun mi.” Ọrẹ rẹ ti wọn jọ n se bi ọkunrin lo fi nnkan ti wọn n fi paadi n se , eyi to ti lori ẹrọ momaworan. “Mo lọ si ile, iya ri nnkan to jade lati ninu aṣọ mi, ti mo si reti pe ko pẹtu si mi lọkan sugbọn o bẹrẹ si ni ma sọ pe ki ni idi ti mo fi tete dagba.” Iya rẹ bẹrẹ si ni ma sunkun nitori ojo ọla Nilofar yoo da bi tiẹ ati ti awọn ọmọ rẹ obinrin ti wọn ti mọle. Lọdun 2021 ti Taliban gba ijọba, ti orilẹede Amẹrika ati awọn orilẹede si kuro Afghanistan nigba naa ni idile Nilofar mọ pe o yẹ ki awọn kuro. Ni bayii, Nilofar ti wa ni ẹni ọdun mọkandinlogun, ti ero rẹ si ni ọkọ to ba fẹ yoo dipo ti Baba to ku ko to se igbeyawo. “Ko le dabi baba mi sugbọn o igbiyanju.” Lẹyin gbogbo lasigbo naa, Nilofar ati mọlẹbi rẹ kuro, ti wọn si lọ orilẹede Poland nibi ti igbeaye wọn ti yipada.
Forbes kéde Ngozi Okonjo-Iweala, Mo Abudu, àwọn obìnrin méjì míràn láti Áfíríkà lára àwọn obìnrin 100 tó lẹ́nu jùlọ lágbáyé,Iwe iroyin Forbs ti kede obinrin ọgọrun un ti wọn lagbara julọ lagbaye fun ti ọdun 2023. Ọdọdun ni Forbs maa n kede orukọ awọn obirin ti wọn lagbara naa latari ipa ti wọn n ko lagbagbe wọn ati lagbaye. Ni ti ọdun yii, ọmọ ilẹ adulawọ mẹrin, ti ọmọ Naijiria meji wa ninu wọn ni Forbs kede. Awọn obinrin mẹrin naa ati ohun to yẹ ki o mọ nipa wọn ree. Ọjọ kẹtala, oṣu Kẹfa, ọdun 1954 ni wọn bi Okonjo Iweala ni ilu Ogwashi-Ukwu, nipinlẹ Delta. Baba rẹ, Ọjọgbọn Chukwuka Okonjo, ni Ọba ‘Obi’ lati idile Obahai niluu naa. O lọ silẹ alakọbẹrẹ St. Anne's School, ni Molete ati International School Ibadan, niluu Ibadan. Lati ibẹ lọ o tẹkọ leti lọ silẹ Amẹrika, nibi to ti kẹkọọ ni fasiti Harvard nipa eto ọrọ aje, ko to tun tẹsiwaju nilẹ naa. O ṣiṣẹ ni banki agbaye ‘world bank’ fun ọdun marundinlọgbọn gbako nibi to ti goke agba titi de ipo igbakeji adari ile ifowopamọ naa. Laarin ọdun 2003 si 2006 ati laarin 2011 si 2015, o ṣiṣẹ sin ijọba Naijiria gẹgẹ bii minisita. Ilu Hammersmith, ni West London ni wọn Abudu si nilẹ Gẹẹsi amọ  ipinlẹ Ondo ni Naijiria ni orisun rẹ. Oun ni akọbi ninu ọmọbirnin mẹta ti awọn obi rẹ bi. O kẹkọọ ni Ridgeway School, MidKent College, ati West Kent College nilẹ Gẹẹsi ko to tẹsiwaju ni fasiti Westmisnter niluu London. Ojẹ ọkan lara ọmọ ẹgbẹ British Psychological Society nilẹ Gẹẹsi. Abudu ni oludasilẹ ileeṣẹ Ebonylife TV, eyii to da silẹ lọdun 2006 amọ ọjọ kinni, oṣu Keje, ọdun 2013 ni ileṣẹ naa gbohunsafẹfẹ fun igba akọkọ. Samia Suluhu Hassan jẹ oloṣelu, oun si ni Aarẹ orilẹ-ede Tanzania lẹyin to gori alefa lọdun 2021. Inu oṣu Kinni, ọdun 1960 ni wọn bi obinrin naa lagbegba Zanziba. Oun ni Aarẹ obinrin akọkọ lorilẹ-ede Tanzania. Ko to di Aarẹ, o ti ṣe igbakeji Aarẹ lati ọdun 2015 si 2021 ko to gori alefa, o si ti di oniruru ipo mu ṣaaju asiko rẹ lori aga Aarẹ. Ọdun 1979 ni wọn bi oniṣowo Nompumelelo Thembekile Madisa ni Mohlakeng, ni iwọ oorun Gauteng, lorilẹ-ede South Africa. Lọjọ kẹjọ, oṣu, Kẹta, ọdun 2019 lo di adari fifdihẹ ileeṣẹ Bidvest Group gẹgẹ bii ọmọ adulawọ ati obinrin akọkọ ti yoo di ipo naa mu. O kẹkọọ ni Sancta Maria Junior High ati Mondeor High School. Madisa ti ṣiṣẹ kaakiri, o si ti di gbajumọ lawujọ awọn obirin to lẹnu laarin awọn obirin lagbaye. Lara awọn ami ẹyẹ ti Madisa ti gba ni ọkan lara awọn obinrin to lagbara ju lagbaye ti iwe iroyin Fortune ati Sunday Times fun.
'Àwa ò ní gbà o, àyàfi tí ẹ bá fún wa láǹfàní àti máa ṣẹ́yún',Ọrọ oyun ṣiṣẹ ti di eyi ti a n gba bi ẹni n gba igba ọti bayii lorilẹede Kenya pẹlu bi awọn obinrin kan ṣe n ja fun anfani lati lee ṣẹ oyun lai jẹ wi pe ẹgba ofin doju kọ wọn. Ni orilẹede Kenya, ẹṣẹ nla ni labẹ ofin fun ẹnikẹni lati ṣẹ oyun, ayafi to ba jẹ majeṣin tabi oyun to fẹ gba ẹmi obinrin naa. Ni bayii awọn obinrin, paapaa awọn ẹgbẹ ajafẹtọ kan lorilẹede naa ti n ja fun ayipada ofin yii eyi ti wọn ni o n da ẹmi awọn obinrin legbodo. Bakan naa lawọn igun miran n fi aake kọri pe ko si ohun to jọ ọ ati wi pe dada ko daa to ofin yii.
Olóòtú ìjọba kọ̀wé fipò sílẹ̀ lẹ́yìn tí fọ́nrán ohùn níbi tó ti kọnu ìfẹ́ sì obìnrin lu síta,Olootu ijọba orilẹede Peru, Alberto Otarola ni o ti kọwe fipo rẹ silẹ lẹyin ti wọn fẹsun kan pe o n lo ipo rẹ lati fi ṣe iranlọwọ fun obinrin lati ma gba isẹ lọwọ ijọba. Ọrọ yii lo bẹ sita lọsẹ to kọja nigba ti ileeṣẹ momaworan gbe fọnran ohun ibi awọn mejeeji ti n sọrọ jade. Otarola, ẹni ọdun mẹtalelọgọta ni ọrọ ko ribi awọn akọroyin ṣe gbe sita. Aarẹ President Dina Boluarte ni ki iwadii bẹrẹ lori isẹlẹ naa. Gẹgẹ ohun ti iwe iroyin to safihan, awọn araalu n gbọ ohun obinrin to ba Olootu ijọba tẹlẹ sọrọ, iyẹn Yazire Pinedo, ẹni ọdun mẹdogun. Iwadii fihan pe Pinedo ti gba isẹ meji lọwọ ijọba lọdun 2023, ti owo naa si jẹ 53,000 sol lọwọ ẹka ileeṣẹ ologun Peru. Otarola ni minisita fun ileeṣẹ ologun ko to di Olootu. Ninu fọnran ohun naa, wọn gbọ bi Otarola ṣe sọ nipa ifẹ rẹ fun obinrin naa, to si ni ko fi CV ransẹ si. Sugbọn nnkan to wa ninu atẹjade ti Otarola fi lede ni pe ẹẹkan pere ni oun fi oju ri arabinrin Pinedo nibi ipade kan. Sugbọn obinrin naa sọ fun ileeṣẹ momaworan Canal N lọjọ Isẹgun pe oun ati Olootu ijọba tẹlẹ ti fera fun igba diẹ tẹlẹ. Awọn mejeeji ni ohun naa lo jẹ ohun ti awọn sọ ni ọdun 2021 saaju ki Otarola to di Olootu ijọba. Sugbọn Aarẹ Boluarte ti ni ki Olootu ijọba naa suUre pada lati bib irinajo to wa ni Canada, ti Otarola si kọwe fipo silẹ. O ni, “Awọn eeyan kan fẹ le mi kuro ni ijọba, ayederu ohun ni wọn fẹ fi ba orukọ mi jẹ,” Oratola sọ ninu iwe ikọwe fipo silẹ. Lara awọn to fẹsun kan pe wọn lẹdi apupọ lati le kuro ni ijọba ni Olootu ijọba tẹlẹ, Martin Vizcarra. Gẹgẹ bi ofin Peru ṣe gbe kalẹ, gbogbo ọmọ ile igbimọ aṣofin mejidinlogun ni yoo tẹle Olootu ijọba Otarola lati kọwe fipo wọn silẹ sugbọn Aarẹ ni anfani lati tun wọn yan pada to ba wu.
Awọn obìnrin South Korea ń kọ̀ láti bímọ, kí ló fà á?,Ní ọ̀sán ọjọ́ Ìṣẹ́gun kan, Yejin ń dáná oúnjẹ fún àwọn ọ̀rẹ́ ní ilé rẹ̀ níbi tí ó ń dágbé ní ẹ̀bá Seoul. Bí wọ́n ṣe ń jẹun lọ́wọ́ ni ọ̀kan nínú àwọn ọ̀rẹ́ Yejin mú ẹ̀rọ ìbánisọ̀rọ̀ rẹ̀ jáde tó sì fi àwòrán ẹranko “dinosaur” han àwọn yòókù rẹ̀ tí gbogbo wọn sì bú sẹ́rìn-ín. Ohun tí dinosaur náà ń sọ ni pé “ṣọ́ra o, má jẹ̀ ẹ́ kí ìwọ náà lọ sókun ìgbàgbé bíi tèmi báyìí.” Yejin, ẹni ọdún ọgbọ̀n tó jẹ́ òṣìṣẹ́ iléeṣẹ́ amóhùnmáwòrán ní ọ̀rọ̀ náà panilẹ́rìn-ín lóòótọ́ àmọ́ ó jìnlẹ̀ jù bẹ́ẹ̀ lọ nítorí ó ṣeéṣe kí àwọn máa fi ọwọ́ ara àwọn kọ ìparun àwọn ní tòótọ́. Yejin àtàwọn ọ̀rẹ́ rẹ̀ kò gbèrò láti bí ọmọ kankan. Wọ́n wà lára ọ̀pọ̀ àwọn obìnrin tí wọ́n ní àwọn kò fẹ́ bí ọmọ láyé. Orílẹ̀ èdè South Korea ni iye àwọn ènìyàn tó ń bímọ ti kéré jùlọ ní àgbàyé, tí èyí sì ń peléke si ní ọdọọdún. Tí èyí bá sì ń tẹ̀síwájú, ìrètí wà pé àwọn ènìyàn tí yóò wà ní South Korea tó ba fi máa di ọdún 2100 kò ní ju ìdajì iye àwọn ènìyàn tó wà níbẹ̀ báyìí lọ. Káàkìrì àgbàyé, àwọn orílẹ̀ èdè tó ti gòkè àgbà ti ń rí àdínkù ní bí àwọn ènìyàn ṣe ń bimọ́ àmọ́ kò pọ̀ tó ti South Korea yìí. Tó bá fi máa tó àádọ́ta ọdún sí àsìkò tí a wà yìí, àwọn ènìyàn tó máa wà ní ọjọ́ orí tó lè ṣe iṣẹ́ kò ní ju ìdajì àwọn tó ń ṣiṣẹ́ báyìí lọ. Iye àwọn tó ma lè ṣe iṣẹ́ ológun ní Korea ma ti dínkù pẹ̀lú ìdá méjìdínlọ́gọ́ta, tí ìdajì àwọn tó wàn ní orílẹ̀ èdè náà má ti lé ní ọdún márùndínláàdọ́rin. Èyí jẹ́ ohun ìpèníjà fún ètò ọrẹ̀ ajé àti ètò ààbò orílẹ̀ náà tí àwọn olóṣèlú sì ti kéde “ìṣẹ̀lẹ̀ pàjáwìrì” lórí rẹ̀. Láti bí ogun ọdún sẹ́yìn ni ìjọba South Korea ti ń ná owó ribiribi tí iye rẹ̀ tó $286bn láti ri pé wọ́n kojú ìṣòro náà. Àwọn tọkọtaya tí wọ́n bá bímọ ni ìjọba máa ń fún ní owó àtàwọn ẹ̀bùn lóríṣiríṣi ní oṣooṣù. Bákan náàni wọ́n máa ń mú àdínkù bá owó ilé tí wọ́n máa san yàtọ̀ sí àwọn tí kò bímọ, tí wọ́n sì tún máa ń wọ ọkọ̀ ọ̀fẹ́ káàkiri ibi tí wọ́n bá ń lọ. Bẹ́ẹ̀ náà ni wọn kìí san owó nílé ìwòsàn, tí wọ́n bá sì tún nílò iṣẹ́ abẹ láti fi bímọ ìjọba ni yóò ṣètò rẹ̀ àmọ́ àwọn tọkọtaya tó bá ṣe ìgbéyàwó nìkan ni àwọn àǹfàní yìí wà fún. Àmọ́ pẹ̀lú gbogbo ìgbésẹ̀ ìjọba yìí síbẹ̀ àwọn ènìyàn Korea kọ̀ láti máa bímọ tí èyí sì ti ń mú kí ìjọba tún máa ronú àwọn ọ̀nà láti túnbọ̀ pèsè ìdẹ̀kùn fún wọn láti fẹ́ tún bímọ si bíi gbígba àwọn olùtọ́jú ọmọdé láti gúúsù ìlà oòrùn Asia tí wọ́n máa san owó fún láti bá àwọn ènìyàn tọ́jú ọmọ. Wọ́n tún fi kun pé ọkùnrin tó bá fi lè ti ní ọmọ mẹ́ta kó tó di pé ó pé ọmọ ọgbọ̀n ọdún ni kò ní pọn dandan fún-un láti darapọ̀ mọ́ iléeṣẹ́ ológun gẹ́gẹ́ bí òfin orílẹ̀ èdè. Síbẹ̀ níṣe ni àwọn ènìyàn náà ní ìjọba kò tẹ́tí sí nǹkan tí àwọn ọ̀dọ́ ń fẹ́ pàápàá àwọn obìnrin. Èyí ló mú wa kàn sí àwọn obìnrin orílẹ̀ èdè yìí láti mọ ìdí rẹ̀ gan tí wọn kò fi fẹ́ máa bímọ. Nígbà tí Yejin pinnu láti máa dá gbé nígbà tó wà ní ọmọ ogun ọdún ó lé díẹ̀, kò bìkítà lórí nǹkan tí àwọn ènìyàn yóò máa sọ nítorí kí obìnrin máa dá gbé kìí ṣe nǹkan tó jẹ́ ìtẹ́wọ́gbà bẹ́ẹ̀ ní Korea. Ní ọdún márùn-ún sẹ́yìn ló pinnu pé òun kò ní fẹ́ ọkọ àti pè òun kò ní bímọ rárá. “Ó ṣòro láti rí ọkùnrin tó ṣe é yàn lọ́rẹ̀ẹ́ ní Korea - ẹ máa nílò láti máa pín gbogbo nǹkan déédéé, tó fi dórí ìtọ́jú ọmọ. “Wọn kìí sì fi ojú ire wo obìnrin tó bá bímọ láì sí nílé ọkọ.” Yejin sọ. Ní ọdún 2022, àpapọ̀ àwọn ọmọ tí obìnrin tí kò sí nílé ọkọ bí ló jẹ́ ìdá méjì ní South Korea. Dípò ọmọ bíbí, Yejin gbájúmọ́ iṣẹ́ amóhùnmáwòrán tó yàn láàyò, ní èyí tó ní kò fún òun láàyè láti le ṣe ìtọ́jú ọmọ. Ó ní aago mẹ́sàn-án àárọ̀ sí aago márùn-ún ìrọ̀lẹ́ ni ó yẹ kí òun máa lò lẹ́nu iṣẹ́ ṣùgbọ́n òun le má kúrò ní ibiṣẹ́ títí di aago mẹ́jọ alẹ́ ní ọjọ́ mìíràn àti pé ó ti máa rẹ òun nígbà tí òun bá máa fi délé. “Mo nífẹ̀ẹ́ iṣẹ́ mi, ó máa ń fún mi ní gbogbo nǹkan tí mo fẹ́ àmọ́ iṣẹ́ ṣíṣe ní Korea le nítorí iṣẹ́ ni mo máa ń fi gbogbo ayé mi ṣe.” Yejin fi kun pé nígbà tí òun kò bá ṣiṣẹ́, èrò láti kẹ́kọ̀ọ́ si ló máa ń ṣe òun nítorí òun nílò láti kẹ́kọ̀ọ́ si kí òun lè máa tẹ̀síwájú lẹ́nu iṣẹ́ òun àti pé ẹni tí kò bá kẹ̀kọ̀ọ́ si ni ó ṣeéṣe kó máa wà lẹ́yìn àwọn akẹgbẹ́ rẹ̀. “Ní òpin ọ̀sẹ̀ nígbà mìíràn mo máa ń lọ gba abẹ́rẹ́ láti lè ní okun láti padà sẹ́nu iṣẹ́ lọ́jọ́ Ajé.” Ó ṣàlàyé tí òun bá gba ààyè lẹ́nu iṣẹ́ láti lọ bí ọmọ, ó ṣeéṣe kí òun má lè padà sẹ́nu iṣẹ́ mọ́. Ọ̀pọ̀ àwọn obìnrin tí BBC bá sọ̀rọ̀ ni àwọn náà ní irú èrò yìí. “Ọ̀pọ̀ àwọn iléeṣẹ́ ló máa ń ní kí àwọn obìnrin fi iṣẹ́ sílẹ̀ tó bá filè bímọ. Ó ti ṣelẹ̀ sí abúrò mi àtàwọn òṣìṣẹ́ ilé iṣẹ́ méjì.” Obìnrin ẹni ọdún méjìdínlọ́gbọ̀n kan tó ń ṣiṣẹ́ ní ẹ̀ka ìgbanisíṣẹ́ ní òun ti rí bí wọ́n ṣe fi tipátipá mú ọ̀pọ̀ àwọn obìnrin láti fi iṣẹ́ sílẹ̀ lẹ́yìn tí wọ́n bímọ tán, tí wọn kò sì fún àwọn míì ní ìgbéga lẹ́yìn tí wọ́n gba ìsinmi láti lọ tọ́jú ọmọ. Ọkùnrin àti obìnrin ló ní àǹfàní láti gba ìsìnmi ọdún kan lẹ́nu iṣẹ́ láti fi tọ́jú ọmọ nígbà tí ọmọ wọn kò bá ì tíì pé ọdún mẹ́jọ. Àmọ́ ní ọdún 2022, ìdá méje àwọn ọkùnrin ló gba ìsìnmi yìí, tí àwọn obìnrin tó ṣẹ̀ṣẹ̀ bímọ tó gba ìsìnmi náà sì lé ní ìdá àádọ́rin. Àwọn obìnrin Korea wà lára àwọn obìnrin tó ń kàwé púpọ̀ síbẹ̀ ìyàtọ̀ ńlá sì wà láàárín iye tí àwọn ọkùnrin àti obìnrin ń gbá. Àwọn tó ń ṣe ìwádìí ní èyí tí ọ̀pọ̀ àwọn obìnrin ṣe máa ń gbájú mọ́ iṣẹ́ ju ọmọ bíbí lọ. Stella, ẹni ọdún mọ́kàndínlógójì tó jẹ́ olùkọ́ ẹ̀kọ́ ìmọ̀ Gẹ̀ẹ́sì ní ó wu òun àti ọkọ òun láti bi ọmọ kan péré láti ọdún mẹ́fà tí àwọn ti ṣe ìgbéyàwó àmọ́ iṣẹ́ kò fun òun láàyè láti bímọ. Ó ní òun ti gbà pé òu kò lè bí ọmọ mọ́ nítorí kò sí àǹfàní fún òun láti bímọ pẹ̀lú iṣẹ́ tí òun ń ṣe. “Ẹni tó bá fẹ́ bí ọmọ máa nílò láti fi iṣẹ́ sílẹ̀ fún ọdún méjì láti gbájú mọ ọmọ àmọ́ èmi kò lè ṣe èyí nítorí ó máa dá ìrònú sílẹ̀ fún mi nítorí mo nífẹ̀ẹ́ iṣẹ́ tí mò ń ṣe, mo sì fẹ́ tọ́jú ara mi.” Èrò pé obìnrin máa nílò láti gba ààyè ọdún méjì sí Mẹ́ta kúrò lẹ́nu iṣẹ́ jẹ́ ohun ẹ̀rù fún ọ̀pọ̀ àwọn obìnrin. Stella ní tí òun bá ti ẹ̀ gbèrò láti fi iṣẹ́ sílẹ̀, tàbí kí òun máa ṣe méjéèjì papọ̀, òun kò ní lè ṣe bẹ́ẹ̀ nítorí owó tí àwọn ń san ní owó ilé pọ̀ púpọ̀. Ìdajì àwọn èèyàn South Korea ló ń gbé ní Seoul tó jẹ́ olú ìlú orílẹ̀ èdè náà, tí ọ̀wọ́n gógó ilé níbẹ̀. Stella àti ọkọ rẹ̀ ti gbìyànjú láti kúrò láàárín ìgboro lọ máa gbé ètí ìlú síbẹ̀ wọn ò tíì ní àǹfàní láti ra ilé ti wọn. Iye àwọn tó ń bímọ ní Seoul ló ti já wálẹ̀ sí ìdá 0.59 – èyí tó kéré jùlọ ní orílẹ̀ èdè náà. Yàtọ̀ sí owó ilé, iye tí àwọn òbí ń ná lórí ẹ̀kọ́ fún àwọn ọmọ kò kéré rárá. Láti ọdún mẹ́rin ni àwọn ọmọ ti ń kọ àlékún ìmọ̀ lórí ẹ̀kọ́ ìmọ̀ ìṣirò, èdè Gẹ̀ẹ́sì, orin àti Taekwondo tó sì jẹ́ pé àwọn ọmọ tí kò bá kẹ́kọ̀ọ́ yìí kò ní bá ẹgbẹ́ pé lórí ẹ̀kọ́ wọn. Èyí jẹ́ kí orílẹ̀ èdè South Korea jẹ́ orílẹ̀ èdè tí owó tí àwọn òbí ń ná láti tọ́ ọmọ pọ̀ púpọ̀ jùlọ ní àgbàyé. Ìwádìí kan níọdún 2022 fìdí rẹ̀ múlẹ̀ pé ìdá méjì àwọn òbí péré ni kò fi ọmọ wọn sí ilé ẹ̀kọ́ aládàni ní ọ̀pọ̀ wọn sì kọminú lórí iye tí wọ́n ń san fún ètò ẹ̀kọ́ náà. Gẹ́gẹ́ bí olùkọ́ ní àwọn ilé ẹ̀kọ́ yìí, Stella ní gbogbo ipa tí ọmọ títọ́ ní ló yé òun, tí òun sì mọ̀ pé ọ̀pọ̀ òbí ló ń ná ó kéré tán $890 lórí ẹ̀kọ́ ọmọ kan ní oṣù kan èyí tí ọ̀pọ̀ ènìyàn kó lágbára rẹ̀. Ó ní tí òun bá wà pẹ̀lú àwọn akẹ́kọ̀ọ́ òun ọmọ bíní máa ń wu òun àmọ́ gbogbo àwọn ìṣòro tó rọ̀ mọ́ lọ yé òun. Ní ìlú Daejon, Jungyeon Chun ní òun nìkan ni òun dá tọ́ àwọn ọmọ nínú ìgbéyàwó òun. Lẹ́yìn tó bá ti mú àwọn ọmọ tán ní ilé ẹ̀kọ́, wọ́n máa ń lọ ṣeré ní ọggbà káàkiri títí tí ọkọ̀ rẹ̀ ma fi dé láti ibi iṣẹ́. Jungyeon ní òun rò wí pé òun ma tètè lè padà sí ẹnu iṣẹ́ lẹ́yìn tí òun bá ti bímọ tán ni àmọ́ ọ̀rọ̀ kò rí bẹ́ẹ̀ mọ́ nítorí ọkọ rẹ̀ kìí tètè délé láti ràn-án lọ́wọ́ nínú iṣẹ́ ilé àti ọmọ títọ́. Láti bíi àádọ́ta ọdún sẹ́yìn ni àyípadà ti ń bá ètò ọrọ̀ ajé Korea èyí tó ń mú kí àwọn obìnrin máa kàwé si àti láti túnbọ̀ máa lékún iṣẹ́ wọn. Jungyeon ní nígbà tí òun ri pé òun nìkan kọ́ ni inú òun kò dùn lórí ọ̀rọ̀ ọmọ títọ, ni òun tó mọ̀ pé ìṣòro àwùjọ àwọn ni. Ó ṣàlàyé pé èyí lo mú òun láti máa fi àwọn ìrírá àtàwọn nǹkan tó bá ń wá sí òun lọ́kàn ya àwòrán tí òun sì ń fi sórí ayélujára. Ọ̀pọ̀ àwọn obìnrin orílẹ̀ èdè rẹ̀ ló mọ rírì àwọn nǹkan tó fi ń ya àwòrán, tó sì ti ṣe ìwé mẹ́ta jáde. Ó ní òun ti la ipele tí inú ti máa ń bí òun kọjá, tó sì máa ń wu òun pé òun mọ̀ nípa àwọn nǹkan tí ọmọ bíbí máa fa àti pé kí ní àwọn nǹkan tó yẹ kí ìyá ọmọ máa ṣe tipẹ́tipẹ́ ṣáájú àkókò yìí. Ó fi ku ọ̀rọ̀ rẹ̀ pé ìdí tí àwọn obìnrin ko fi fẹ́ bímọ ni pé wọ́n ti ní ìgboyà láti sọ̀rọ̀ nípa rẹ̀ àmọ́ ó ní ó ṣeni láàánú pé àwọn obìnrin náà kò ní mọ adùn tó wà nínú jíjẹ́ òbí nítorí àwọn ìṣòro tí wọ́n máa kojú lẹ́yìn ìbímọ. Padà ní ilé Yejin, lẹ́yìn oúnjẹ ọ̀sán, àwọn ọ̀rẹ́ rẹ̀ ń dá ìwé rẹ̀ padà fun àtàwọn ẹrù rẹ̀ míì. Yejin ní òun ti pinnu láti kúrò ní Korea lọ sí New Zealand nítorí ìgbé ayé Korea ti sú òun àti pé kò sí ẹni tó ní kí òun máa gbé Korea ní dandan. Ó ṣàlàyé pé nígbà tí òun ṣe ìwádìí àwọn orílẹ̀ èdè tí wọ́n ń ṣe dédé láàárín akọ àti abo ni òun ri pé New Zealand ló lé téńté, tó sì jẹ́ pé iye kan náà ni wọ́n máa ń san fún ọkùnrin àtobìnrin níbẹ̀. Akọ̀ròyìn BBC ní òun bèèrè lọ́wọ́ Yejin àtàwọn ọ̀rẹ́ rẹ̀ bóyá wọ́n le yí ìpinnu rẹ̀ padà lórí ọmọ bíbí, Minsung fèsì pé ó wu òun láti bímọ àmọ́ òun jẹ́ ẹni tó máa ń ní ìbálòpọ̀ abosábo. Ìgbéyàwó akọsákọ tàbí tàbí abosábo jẹ́ ohun tó lòdì sí òfin South Korea, tí kò sí fààyè gba àwọn obìnrin láti gba àtọ̀ ọkùnrin láti fi lóyún. Minsung ní òun lérò pé òfin náà yóò yípadà lọ́jọ́ kan, tí òun yóò lè ṣègbéyàwó pẹ̀lú ẹni tí òun nífẹ̀ẹ́, tí òun yóò sì lè bí ọmọ tòun. Àwọn ọ̀rẹ́ Yejin ní ọ̀pọ̀ àwọn obìnrin tí wọ́n fẹ́ bí ọmọ ni òfin orílẹ̀ èdè àwọn kò fi ààyè sílẹ̀ fún láti ṣe bẹ́ẹ̀. Àmọ́ ó jọ wí pé ìjọba ti ń rí bí ọ̀rọ̀ ọmọ bíbí náà ṣe ti burú tó. Ààrẹ South Korea, Yoon Suk Yeol ní gbogbo àwọn ìgbésẹ̀ àti ìlànà tí àwọn gbé láti kojú ìṣòro náà ni kò so èso rere àti pé ó nílò àmójútó tó péye. Ó ní àwọn máa kojú ìṣòro náà lọ́nà mìíràn àmọ́ àwọn kò ì tíì mọ ọ̀nà tí àwọn máa gbe gbà.
"Wo bí oge títa pẹ̀lú elòmíràn ṣe lè ṣe ìrànwọ́ fún ìbáṣepọ̀ ìwọ àti olólùfẹ́ rẹ,Biba awọn eeyan ta oge dabi ẹbun fawọn eeyan kan, nigba t'awọn mii sọ pe awọn ni ìmọ nipa rẹ ni. Ẹ jẹ ki a wo bayii pe ẹnikan da jokoo nile ọtí t'awọn eeyan ti pọ lalẹ ọjọ Ẹti kan, ki ẹni ti o n ta ọti wa ri ẹni naa nibi ti o jokoo si, ki o si lọ bẹrẹ si ni ba a sọrọ níbẹ. Ẹni ti o n ta ọti yii ti ba a onibara to da jokoo yii sọrọ debi pe o ti gbagbe pe ọrẹ rẹ to n reti gan an ko tii de. Gurit Birrbaum to jẹ Ọjọgbọn nipa ihuwasi ẹda ni fasiti Reichman sọ pe ""ti ẹnikan ba ba ẹ sọrọ, o maa jẹ ki o ri ara rẹ ju bi o ti wa lọ."" Lori apẹẹrẹ ile ọti ti a ti sọ nipa rẹ, onibara ti ẹni to n ta ọti n ba a sọrọ ni ibasepọ pẹlu ẹlomiran. Birnbaum ni biba ẹlomiran sọrọ kii ṣe tuntun. ""Nigba t'awọn eeyan ba bẹrẹ si ni ranti nipa awọn to ti b'awọn sọrọ, ìyẹn ko tumọ si pe o le ṣakoba fun ìbáṣepọ̀ ti wọn ni pẹlu ẹlòmíràn."" Ọjọgbọn Birnbaum ni titage pẹlu ajeji le ṣe iranwọ fawọn eeyan ninu ibaṣepọ wọn pẹlu ololufẹ wọn. Amọ, o si tun le ba nnkan jẹ bakan naa. Ọjọgbọn Birnbaum sọ pe awọn eeyan ni lati kiyesara pẹlu ẹni ti wọn ba n tage ki o to di nnkan mii. O ni kò wọ pọ ki oge tita di pe kawon eeyan maa ṣe iṣekuṣe pẹlu ẹni ti kii ṣe ololufẹ wọn. Bi oge tita ṣe ni anfani ninu to, ọpọ eeyan lo sọ pe awọn ko mọ ọ ṣe. Nigba ti wọn bi  ẹgbẹrun meje ọkunrin to n lo ẹrọ Reddit leere, wọn ni ara idi tawon si fi wa ni apọn ni pe awọn o mọ bi wọn ṣe n tage. Amọ, ohun ti eeyan le kọ ni oge tita. Lẹyin wakati mẹta ti won ṣe idanilẹkọọ fawọn eeyan kan lori oge tita ati fifi igboya sọrọ, maaki gidi ni wọn gba. Ọna mii lati ta oge ni nipa wíwọ aṣọ nla ati wiwo ẹni ti o fẹ ba sọrọ loju. Ati ọkunrin ati obinrin lo le lo ọna yii lati ta oge pẹlu ẹni ti wọn ba fẹ. Ọjọgbọn T. Joel Wade onimọ nipa ihuwasi ẹda ti fasiti Bucknell ni America sọ pe ""kii ṣe pe ti o ba ri ẹni to rẹwa naa ni wa a fẹ ba a sọrọ o."" O ni iru nnkan bayii gbọdọ wa lati ọkan ni, kii kan ṣe ohun ti eeyan le ki giri se. Ọjọgbọn onimọ nipa ihuwasi ni fasiti St. Mary ni Canada l, Maryanne Fisher ṣalaye pe, iyatọ to wa laarin bi awọn ọkunrin ati obinrin ṣe n tage ni pe ni gbangba l'awọn ọkunrin ti maa nṣe ti wọn eleyii ti gbogbo eeyan maa ri. Amọ, ọgbọn lawọn obinrin fi maa ṣe ti wọn. Awọn ọkunrin maa n fi karamọ kun ọrọ oge tita ni ti wọn. Awọn ọkunrin le ri obinrin to n b'awọn ṣe ọrẹ lasan an gẹgẹ bi pe o nifẹ wọn ni. Ọjọgbọn Fisher ni fun apẹẹrẹ, ẹrin rinrin ni Canada jẹ ohun to wọ pọ. Amọ, ọpọ ọkunrin maa n ri awọn obinrin to n b'awọn rẹrin bii wi pe o nifẹ awọn ni. Awọn olokowo mii gan an maa n lo oge tita yii lati ta ọja. Fisher ni awọn kan fi awọn obinrin sita ile ounjẹ lati maa ki awọn onibara. O ni awọn kan ti pe ẹjọ ni Amerika bayii lẹyin t'awọn obinrin kan sọ pe awọn ọga awọn sọ pe kawon maa rẹrin b'awọn onibara sọrọ, amọ, awọn onibara naa wa ri bi ẹni pe awọn nifẹ awọn ni. O yẹ ki a le beere bo ya ẹni to n ta ọti ti a kọkọ sọ nipa rẹ n dẹnu ifẹ kọ onibara rẹ ni tabi o kan n ṣiṣẹ rẹ ni."
""
Wo bí  arábìnrin kan ṣe fi WhatsApp gbà ọ̀pọ̀ obìnrin lóko ẹrú ọmọ-ọ̀dọ̀ ní Oman,BBC Africa Eye ṣe iwadii bi arabinrin kan ṣe lo WhatsApp lati doola awọn obinrin Malawi to le ni aadọta loko ẹru ọmọ ọdọ lorilẹede Oman. Ikilọ: Awọn nnkan mii to wa ninu iroyin yii le bawọn eeyan kan ninu jẹ. Obinrin ọmọ ọdun mejilelọgbọn bu sẹkun nigba to ranti ohun ti oju rẹ ri nibi to ti lọ ṣe ọmọ ọdọ lorilẹede Oman. Georgina, to lo orukọ kan gẹgẹ bi gbogbo awọn to ba BBC sọrọ ṣe loo, ṣalaye pe iṣẹ awakọ loun ro pe oun n lọ ṣe ni Dubai gẹgẹ bi ohun ti wọn sọ fun oun. Georgina n ṣe owo kekeke ni Lilongwe tii ṣe olu ilu orilẹede Malawi, nigba ti ẹnikan sọ fun un pe yoo ri owo gidi to ba le lọ ṣiṣẹ ni ẹkun Middle East. Nigba to de si ilu Muscat tii ṣe olu ilu orilẹede Oman ni o mọ pe wọn ti tan oun wa si Oman ni nibi to bi bẹrẹ si ni ṣiṣẹ aṣekara fun ọjọ meje laarin ọsẹ. O ni nigba ti o di aarin kan ẹmi oun ko gbe mọ lẹyin ti oun bẹrẹ si ni fi wakati meji pere sun. Ko tii pẹ ti Georgina de Omar ti ọga rẹ fi fẹ maa ba a ni ibalopọ ti o si sọ fun un wi pe oun maa yinbọn fun un ti ko ba gba. ‘’Oun nikan kọ lo maa n fipa ba mi sun, o tun maa n ko awọn ọrẹ rẹ naa wa nigba mii ti wọn yoo si sanwo fun un ti wọn ba ti ṣetan.’’ Ohun Georgina n gbọn lati ṣalaye bi wọn ṣe bẹrẹ si ni ba ni ibalopọ lati ile iyagbẹ. ‘’Mo ṣeeṣe gan an, inu mi si bajẹ.’’ Akọsilẹ fihan pe bi miliọnu meji obinrin lo n ṣe ọmọ ọdọ nilẹ Araabu. Iwadii ajọ De Bold to n ri si to ri si ọrọ awọn aṣatipo to lo irinwo obinrin sọ pe o fẹ jẹpe gbogbo awọn obinrin yii ni wọn fi ṣe kata-kara. Bii idakan ninu idamẹta wọn lo sọ pe wọn fipa bawọn lopọ, nigba ti idaji ni wọn huwa ipa ati idẹyẹsi sawọn. Lẹyin ọsẹ diẹ, gbogbo ohun to n ṣẹlẹ ti toju su Georgina, o si beere iranwọ lọwọ ẹnikan lori Facebook. Pililani Mombe Nyoni ọmọ Malawi to jẹ alẹnulọrọ ori ayelujara to wa ni ipinlẹ New Hampshire lorilẹede America lo ri ọrọ ti Georgina kọ sori Facebook fun iranwọ, o si bẹrẹ si ni iwadii ọrọ naa. Bayii ni Nyoni ṣe kan si Georgina ti o si yọ ẹbẹ Georgina kuro lori Facebook lati daabo bo o. Nyoni fi nọmba WhatsApp rẹ ranṣẹ si Georgina, eyi ti ọpọ eeyan bi ti Georgina pada ni lorilẹede Oman. Nigba naa ni o wa ri pe iṣoro nla ni ọrọ naa ni Oman. ‘’Georgina lo kọkọ fara kaaṣa, lẹyin naa lo kan ọmọbinrin kan, o tun wa kan ọmọbinrin meji. Nigba naa ni mo pinu lati ṣe agbekalẹ ẹgbẹ kan lori WhatsApp niyẹn,’’ o ṣalaye fun BBC. Awọn ọmọbinrin Malawi to le ni aadọta to wa loko ẹru ọmọ ọdọ ni Oman lo darapọ mọ WhatsApp ti mo ṣe agbekalẹ rẹ. Bayii ni ọpọ ninu bẹrẹ si ni fi oriṣiiriṣii ohun ati fidio ranṣẹ sori ikanni WhatsApp yii eyi to lagbara gan an. Ọpọ ninu wọn lawọn ọga wọn gba iwe igbelu wọn lọwọ wọn ki wọn maa ba lanfani ati kuro. Ọpọ ninu wọn ṣalaye bi wọn ti lọ fi ohun ranṣẹ nile iyagbẹ lati ṣalaye iya to n jẹ wọn. ‘’Ṣe lo dabi ẹni pe inu ẹwọn ni mo wa...a o le rọna salọ laelae.’’ Ẹnikan ni ninu wọn sọ pe ‘’inu ewu ni mo wa.’’ Bayii ni Nyoni bẹrẹ si ni bawọn ajọ to n gbogun ti fifi eeyan ṣe kata-kara ni Malawi sọrọ. Nigba naa ni o mọ Ekaterina Porras Sivolobova, to jẹ oludasilẹ ajọ Do Bold to wa ni orilẹede Greece. Ajọ De Bold n ṣiṣẹ pọ pẹlu awọn aṣatipo to n ṣiṣẹ lawọn orilẹede Araabu. Igbesẹ akọkọ ni lati mọ awọn eeyan ti wọn fi ṣe kata-kara tabi ti wọn n fi ṣe ẹru, lẹyin naa ni wọn o ba ọga wọn sọrọ lori ati tu wọn silẹ. ‘’Awọn olugbaniṣiṣẹ maa n sanwo fawọn oṣiṣẹ abẹle tabi aṣoju lati bawọn wa ọmọ-ọdọ to le ṣiṣẹ. Ara awọn ipenija ti a maa n koju ni pe awọn ọga to ti sanwo fun ọmọ-ọdọ yii maa n beere owo wọn pada ki wọn to gba pe ki wọn maa lọ,’’ Arabinrin Sivolobova lo sọ bẹẹ fun BBC. ‘’Ofin orilẹede Oman ko faye gba ọmọ-ọdọ lati fi ọga rẹ silẹ. Ọmọ-ọdọ o le paarọ iṣẹ, ko si le fi orilẹede naa silẹ, ohun ti kii baajẹ pe o n ṣẹlẹ si i.’’ Ohun ti wọn n pe ni iṣẹ Kafala niyi lẹkun Middle East, eyi to tumọ si pe oṣiṣẹ ko le fi ọga rẹ silẹ titi ti adehun iṣẹ rẹ yoo fi pari. Igbimọ to n gbogun ti fifi eeyan kata-kara lorilẹede Oman ni adehun lo wa laarin ọga ati ọmọ-ọdọ, ati pe ileẹjọ lo le pari ọrọ tabi ija to ba ṣẹlẹ laarin awọn mejeeji. Igbimọ naa sọ pe ọga ko laṣẹ lati fi ọmọ-ọdọ to gba ṣe ẹru tabi fi iwe igbelu rẹ pamọ lai gba aṣẹ lọwọ ọmọ-ọdọ naa. Lẹyin to ti lo oṣu mẹta ni Muscat, Georgina pada si Malawi lọdun 2021 pẹlu iranlọwọ arabinrin Nyoni ati ẹnikan lorilẹede Oman. Nyoni sọ pe ‘’inu bi mi gidi gan lẹyin ti o ṣe iranwọ fun Georgina tan.’’ Ọpọ eeyan ni Malawi lo gbọ ohun to ṣẹlẹ si Georgina,eyi to si jẹ ki ijọba bẹrẹ si kọminu lori ọrọ naa. Ajọ CDEDI to n ri si ọrọ ijọba awarawa ati idagbasoke ọrọ-aje ṣe ifilọlẹ ipolongo didoola awọn obinrin Malawi to wa loko ẹru. Blessings jẹ obinrin mii to wa ninu ẹgbẹ WhatsApp ti Nyoni ṣe agbatẹru rẹ. Ọdun 2022 ni Blessings, ẹni ọdun mọkandinlogoji rinrin ajo lọ si ilu Muscat, ti o si fi ọmọ rẹ mẹrin ṣọ aunti rẹ, Stevelia, to wa ni Lilongwe. O tiẹ fara jona gan an ni ile idana ọga rẹ, amọ, iyẹn o sọ pe ki ọga rẹ gba a laye lati pada si Malawi. ‘’Ina to jo Blessings pọ gan an, koda , mo ri i bi ẹni ti ẹmi ti fẹ bọ lara rẹ ni. Mo ranti pe Blessings sọ fun mi pe oun lọ si Oman lati ṣiṣẹ owo ni, ṣe ẹmi oun ko ni bọ bayii. Lẹyi naa lo sọ pe ki n ba oun tọju awọn ọmọ oun. Ọrọ naa ba mi lọkan jẹ,’’ Stevelia ṣalaye. Stevelia bẹrẹ lati maa wa ọna ti Blessings yoo fi pada wale. Nigba to ya, awọn aṣoju to n gbe awọn ọmọ-ọdọ lọ si Oman sọ pe Blessings ti ku. Amọ, irọ ni tori Blessings pada si Malawi loṣu Kẹwaa ọdun to lọ pẹlu iranwọ ijọba Malawi. ‘’Mi o tiẹ lero wi pe mo tun maa ri ẹbi mi atawọn ọmọ mi mọ. Mi o mọ tẹlẹ pe awọn eeyan kan wa ti wọn maa n lo awọn ọmọ ọdọ bi ẹru,’’ Blessing lo sọ fun BBC bẹẹ. Ijọba Malawi to ṣiṣẹ pọ pẹlu Do Bold sọ pe oun na $160,000 lati doola awọn obinrin ọmọ Malawi mẹrinlelaadọta wale lati Oman. Ṣugbọn posi ni wọn fi gbe Aida Chiwalo pada wa si Malwi ni tiẹ, koda, wọn o le ṣe ayẹwo ohun to ṣekupa a ni Oman. Ijọba Oman ni ko si ẹni to mu ẹjọ kankan to ni ṣe pẹlu ọmọ-ọdọ lati Malawi wa lọdun 2022. Arabinrin Sivolobova sọ pe ọpọ awọn obinrin Malawi yii gba itusilẹ tori awọn ọga wọn ti gba owo wọn pada, owo bii $1,000 si $2,000 ni wọn gba ki wọn to jẹ ki wọn kuro. Sivolobova sọ pe ‘’ohun to n kọ mi lominu ni pe wọn ni lati fi owo ra ominira wọn ni.’’ Agbẹnusọ fun ijọba Malawi ni ijọba n ṣiṣẹ lori ofin ti yoo maa daabo bawọn to n ṣatipo kaakiri. Arabinrin Nyoni to ṣe agbekalẹ ẹgbẹ kan lori WhatsApp lati maa sẹ iranwọ fawọn obinrin ti wọn fi ṣe kata-kara si Oman ni iṣoro awọn obinrin Malawi to ha si orilẹede Oman n ṣafihan oṣi ati airiṣẹṣe to wa ni Malawi. ‘’Tawọn omọbinrin ba ri iṣẹ ṣe ni Malawi ni, wọn o ni lọ ha si Oman. A ni lati tun orilẹede yii ṣe ki a le dẹkun bi awọn ọdọbinrin ṣe n lọ ha silẹ ajeji.’’ Georgina ṣi n ro nipa ohun ti oju rẹ ri ni Oman. O maa n saba lọ si eti odo Lake Malawi ti yoo si maa wo o ki ara rẹ le balẹ. ‘’Nigba kugba ti mo ba wo bi omi yii ṣe n ru ni mo maa n ranti pe ko si ohun to ni ibẹrẹ ti ko lopin. Gbogbo rẹ yoo pada di itan lọjọ kan. Ọkan mi ti n balẹ, mo ṣi maa n gba ara mi ni iyanju pe mo maa pada si bi mo ti wa tẹlẹ,’’ Georgina lo sọ bẹẹ.
"Ǹjẹ́ o mọ ìdí tí gbẹ̀rẹ̀bí fi má n jáde sí ara, àti pé ṣé ó ṣeéṣe láti dènà rẹ̀?,Ara tó dán, tó jọ̀lọ̀ wà lára ohun tí àwọn èèyàn fi máa ń ṣe ìwúrí, tí wọ́n sì fi máa ń yangàn. Lára àwọn ohun tí àwọn èèyàn pàápàá àwọn obìnrin máa ń kà kún àbàwọ́n sí ara ni gbẹ̀rẹ̀bí jẹ́. Ọ̀pọ̀ ló máa ń ná owó ribiribi láti ri dájú pé gbẹ̀rẹ̀bí ara wọn parẹ́ tàbí láti má ri mọ́ pátápátá. Kí ni gbẹ̀rẹ̀bí gan-an àti pé kí ló máa ń fà á sí ara? Ta ni ó lè ní gbẹ̀rẹ̀bí àti pé kí ni èèyàn lè ṣe láti fi tọ́jú rẹ̀? Èyí ni àwọn ìbéèrè tí a ó dáhùn nínú àpilẹ̀kọ yìí. Dókítà Sweta Rai tó jẹ́ onímọ̀ nípa awọ ara ní ilẹ̀ Gẹ̀ẹ́sì ṣàlàyé pé, gbẹ̀rẹ̀bí jẹ́ ìlà tẹ́ẹ́rẹ́ tó máa ń jáde sí awọ ara nígbà tí àwọn àyípadà bá bá awọ ara. Dókítà Rai ṣàlàyé pé gbẹ̀rẹ̀bí máa ń jáde sára ènìyàn nígbà tí ènìyàn bá sánra tàbí dínkù sí bí ó ṣe wà tẹ́lẹ̀. Tí ènìyàn bá wà nínú oyún àti ti èèyàn bá ń dàgbà máa ń jẹ́ kí awọ ara ní gbẹ̀rẹ̀bí. Gẹ́gẹ́ bí onímọ̀ náà ṣe sọ, tí awọ ara bá fẹ̀ tàbí dínkù, ó máa ń jẹ́ kí awọ tó wà nínú, èyí tí àwọn olóyìnbó ń pè ní ""dermis"" kó ya tó sì máa ń fa gbẹ̀rẹ̀bí. Ẹgbẹ́ onímọ̀ nípa awọ ara ilẹ̀ Amẹ́ríkà ""American Academy of Dermatology Association"" nínú àtẹ̀jáde kan ní, fífi kẹ́míkà ""corticosteroid"" para le fa kí gbẹ̀rẹ̀bí jáde sára ènìyàn. Bákan náà ni wọ́n ní àìsàn ""Cushing tàbí Marfan"" le fa kí èèyàn ní gbẹ̀rẹ̀bí. Bí ó tilẹ̀ jẹ́ pé lára obìnrin ni gbẹ̀rẹ̀bí ti máa ń yọ jù, àwọn ọkùnrin náà máa ń ní gbẹ̀rẹ̀bí gẹ́gẹ́ bí àwọn onímọ̀ ṣe sọ. Wọ́n ṣàlàyé pé ìdí tí àwọn obìnrin fi máa ń ní gbẹ̀rẹ̀bí ju ọkùnrin lọ ni pé ọ̀pọ̀ obìnrin ló máa ń ní gbẹ̀rẹ̀bí nínú oyún látàrí bí àyípadà ṣe máa ń bá awọ ara obìnrin nínú oyún. Tí gbẹ̀rẹ̀bí bá kọ́kọ́ ń jáde sí ara níṣe ló máa ń pọ́n tàbí kó rọra dúdú fẹ́ẹ́rẹ́fẹ́, tí yóò sì máa yún èèyàn. Àwọn ẹ̀yà ara tí gbẹ̀rẹ̀bí tí sábà máa ń hàn ju ni ọyàn, ìdí, itan, apá àti bẹ́ẹ̀ bẹ́ẹ̀ lọ. Ìwádìí ti fìdí rẹ̀ múlẹ̀ pé ó ṣòro láti dènà gbẹ̀rẹ̀bí láti má yọ sí ara èèyàn. Ọ̀pọ̀ àwọn iléeṣẹ́ tó ń ṣe ìpara ni wọ́n máa ń polówó pé àwọn ní ìpara tó lè dènà gbẹ̀rẹ̀bí àmọ́ ìwádìí ti fìdí rẹ̀ múlẹ̀ pé ọ̀pọ̀ àwọn ìpara náà kìí ṣiṣẹ́. Bákan náà ni ó ṣòro láti dènà gbẹ̀rẹ̀bí nínú oyún nítorí ohun tó máa ń fa gbẹ̀rẹ̀bí nínú oyún kìí ṣe ohun tí èèyàn lè ṣe àyípadà rẹ̀. Àwọn onímọ̀ ní tí èèyàn tó bá sánra bá fẹ́ mú àdínkù ba ara rẹ̀, ó máa ń dára kí wọ́n ṣe é díẹ̀ díẹ̀ nítorí àti dènà gbẹ̀rẹ̀bí. Jíjẹ oúnjẹ tó dára, tó ní àwọn èròjà vitamin E àti C, zinc àti silicon dára fún awọ ara. Àwọn onímọ̀ gbàgbọ́ pé kò sí ìpara tàbí òògùn kan tó lè mú kí gbẹ̀rẹ̀bí parẹ́ lára pátápátá tí èèyàn bá ti ni. Wọ́n ní ọ̀pọ̀ àwọn ìpara tí wọ́n máa ń tà ni kìí ṣiṣẹ́ àmọ́ wọ́n le mú àdínkù bá bí ó ṣe máa ń hàn tó. Wọ́n ní àwọn ìpara lè wúlò tí gbẹ̀rẹ̀bí bá ṣẹ̀ṣẹ̀ ń jáde sí ara tó sì lè mú àdínkù bá bó ṣe máa tóbi tó. Níná owó ribiribi láti fi ra àwọn ìpara yìí kìí ṣe ohun tí àwọn onímọ̀ gba ènìyàn lámọ̀ràn lé lórí. Lára àwọn ọ̀nà tí àwọn onímọ̀ máa ń lo láti fi tọ́jú gbẹ̀rẹ̀bí ni iṣẹ́ abẹ èyí tí àwọn onímọ̀ ní ó léwu láti lò àti pé owó gọbọi ni wọ́n fi máa ń ṣe é. Ohun mìíràn tí wọ́n máa ń lò ni wọ́n pè ní ""laser therapy"" tí wọ́n sì sọ pé ohun náà kìí pa gbẹ̀rẹ̀bí rẹ̀ pátápátá àmọ́ ó lè mú àdínkù bá bí yóò ṣe hàn tó."
Kílódé tí Oluwo ilẹ̀ Iwo ń ki Olorì rẹ̀ ní mẹ́sàn án mẹ́wàá?,Yoruba bọ wọn ni ọrọ ifẹ bi adanwo ni. Ohun lo difa fun Oluwo ti ilẹ Iwo, Oba Abdulrosheed Adewale Akanbi, Telu kinni to n ki Olori rẹ, Firdaus ni mẹsan an mẹwaa lori ayajọ igbeyawo wọn. Oluwo ni '' mo ki Olori mi ku oriire ayajọ igbeyawo wa, Olori ti o n tọju Ọba ni. Ko si igba kan ti o ja mi kulẹ ri, inu mi dun wi pe o wa ninu aye mi lasiko ti mo jẹ ọba yii. Niṣe ni o maa n fun mi ni okun, o si tun maa n mu ọkan mi le. Iru Olori bi tiẹ lo yẹ ki gbogbo ọba alaye maa gbadura lati ni, tori mi o mọ bo ya iru Olori bi tiẹ tun wa mọ.''
""
"Ojú òpó 'mychat' ní mó tí ń mú àwọn obìnrin tá fí n ṣe oògùn owó-afurasí sàlàyé fún ọlọ́pàá,Afurasi afiniṣẹṣo kan Adebayo Olamide ti salaye fun awọn ọlọpaa ona to gba lati fi tan awọn obinrin to pada lo lati fi sẹṣo owo. Gẹgẹ bo ṣe wí, oju opo idọrẹ ""mychat"" lọ ni oun ti pade wọn toun sí gba ibẹ tan wọn lọ sibi iku. Lasiko ti ileeṣẹ ọlọpaa ipinlẹ Ogun n safihan rẹ lọ tu kẹkẹ ọrọ silẹ. Azeez ẹni ọdun mejilelọgbọn sọ pe oun jẹ ọkan ninu awọn ikọ afiniṣẹṣo to ṣe pe pipa obinrin ati tita ẹya ara wọn l'awọn yan gẹgẹ bi iṣẹ.\n\nṢaaju asiko yi ni ileeṣẹ ọlọpaa ti ṣafihan awọn ọmọ ìkọ alaburu yi ti orúkọ wọn n jẹ : Moses Abidemi Awuraji, Oluwo Samuel Monday, Peter Oluwalolese, Jamiu Yusuf, Akinwunmi Ifatosin, Sherifff Agbai ati Osojieahen Alioneitouria. Gbogbo wọn l'awọn agbofinro mu lori ẹsun pe wọn sẹku pa arabinrin ẹni ọdun marundinlogoji kan Sulaimon Adijat, ti wọn fi ṣe ogun owo. Azeez na papa bora ṣugbọn ọwọ pada tẹ ti sí jẹwọ pe oṣu Kẹsan ọdun to koja loun darapọ mọ ìkọ naa ati pe oun ti bawọn pa obinrin meje lẹnu igba toun bẹrẹ. Kọmisana ọlọpaa to ṣafihan awọn afurasi yi sọ pe wọn jijọ n ṣiṣẹ pẹlu babalawo kan Moses Abidemi Awuraji lati fi awọn eeyan ṣe etutu ọla. O ni "" Nise l'awọn afurasi yi n yin awọn ẹni ti wọn ba mu lọrun pa ti wọn si n ge ẹya ara wọn ta fun Oluwo Monday Samuel ati Alfa Ariwo to ti na papa bora "" O fikun pe awọn afurasi yi jẹwọ pe awọn pa obinrin mẹwa ọtọọtọ ni ile Moses Abidemi to wa ni Igbo Olomi. Ninu alaye bo ṣe n tan awọn obinrin naa Azeez sọ pe "" oju opo hook up my chat ni mo ti n ri awọn obinrin yii.Igba kigba ti Moses Abidemi Awuraji ba ti nilo  ẹyà ara wọn maa kan sọ fun wọn pe mo fẹ ṣe hook up pẹlu wọn ni"" O ni oun kii mọ awọn obinrin naa saaju igba naa."" Oju opo ayelujara nikan naa láti maa n pade.Mo maa beere pe ṣe wọn raye, a o dunadura iye ti wọn fẹ gba,maa si juwe adirẹsi mii ni Atan Ota fun wọn"" ""Mo maa pe Moses Abidemi ti wọn ba ti de maa sí gbe wọn lọ sí ile rẹ ni Igbo Olomi Atan Ota.Ninu iyara rẹ la ti maa n pa wọn"" O tẹsiwaju pe ""Iyawo Abidemi yoo di ẹsẹ wọn mu ti maa si yin wọn lọrun pa."""
Ìnira tí mò ń rí nídìí iṣẹ́ báńkì ló mú mi di awakọ̀ èrò ìgboro,Obirin kan to n wa ọkọ ero igboro, Abigail Jeremiah, ti ṣalaye fun BBC eredi to ṣe fi iṣe banki silẹ di awako. Abigial, to n fi ilu Abuja ṣebugbe sọ pe igbesẹ naa bẹrẹ lasiko ti ajakalẹ arun Covid-19 mi gbogbo agbaye titi laarin ọdun 2019 si 2020. Gẹgẹ bii ohun to sọ, iṣe banki to n ṣe tẹlẹ naa ko rọrun lasiko naa nitori pe o jẹ ọkan lara awọn to maa n wa onibara fun ile ifowopamọ to ti n ṣiṣẹ. O ni “Wahala iṣẹ banki naa  tip ọ ju fun mi gẹgẹ bii ẹni to maa n wa onibara, nitori naa ni mo ṣe fi iṣẹ ọhun silẹ, ti mo si di ẹni to n joko sile. “Mo ba ọrẹ mi kan sọrọ loke okun, o bere pe ṣe mo le wa ọkọ daadaa, mo si dahun pe bẹẹni, bi mo ṣe bẹrẹ niyẹn. Abigail ṣalaye fun BBC pe ọpọ ipenija loun dojukọ lati ọdọ awọn mọlẹbi oun, paapaa awọn obi ati ọkọ oun lori iṣe naa. O sọ siwaju si pde ọkọ oun gbogun ti oun lọdun kinni ti oun bẹrẹ iṣẹ naa ko to pada juwọ silẹ. “Lọpọ igba ti mo ba lọ gbe awọn eeyan ni papakọ ofurufu, wọn maa n sọ pe ah, ṣe obirin lo fẹ wa ọkọ yii ni? Rara o! “Amọ ohun ti wọn ko mọ ni  pe ọwọ awọn ọkunrin ni pupọ awọn ijamba oju popo to pọ ju ti maa n waye.” O pari ọrọ rẹ pe oun mọ iṣẹ naa daadaa to bẹẹ ti oun le wa ọkọ fun ọpọ wakati ati fun ọna jinjin rere.
"""Mo fẹ́ mọ̀ bóyá nǹkan ọkùnrin mi ń ṣiṣẹ́ dáadáa ni mo ṣe bá ọmọ ọdún mẹ́ta lòpọ̀"",Ọwọ ileesẹ ọlọpaa nipinlẹ Ọyọ, ti ba ọkunrin ẹni ọdun mejilelogun kan, Farouk, to fi ipa ba ọmọ ọdun mẹta lopọ. Agbegbe Popo Yemoja nilu Ibadan, ni isẹlẹ naa ti waye ni alẹ Ọjọbọ to kọja. Gẹgẹ bi iwe iroyin Nigerian Tribune ti salaye, Ikọ Amọtẹkun lo gba ọkunrin naa mu nigba ti iroyin nipa iwa ibi to hu ọhun de etigbọ wọn. Lẹyin naa ni wọn fa le ileesẹ ọlọpaa ipinlẹ Ọyọ lọwọ. Gẹgẹ bi iroyin naa se wi, ọmọ ọdun mẹta naa sun si ẹgbẹ iya rẹ agba lori ẹni ni faranda ile wọn lalẹ ọjọ ti isẹlẹ naa waye ni. ti wọn si n gba atẹgun sara nitori ooru amuju to n mu, ki wọn to wọle lọ sun. Farouk yii si lo wa lati gbe ọmọdebinrin naa wọ inu yara rẹ nibi to ti n gbe yara kan pẹlu ẹlomiran. Inu yara naa si lo ti gbe ọmọde naa le nnkan ọkunrin rẹ, o n wọle. Jade, titi to fi da omi ara nnkan ọkunrin si ọmọde naa lara. Bi o tilẹ jẹ pe ọmọdebinrin naa n ke, to si n jẹ irora amọ Farouk ko gbọ, titi to fi tu ara rẹ lara, to si gbe ọmọ naa silẹ pada ni ori ẹni lẹgbẹ iya rẹ agba. Ni kete to de ori ẹni naa, ni ọmọ ọhun sun lọ sugbọn nigba ti baba ọmọ naa wa gbe lori ẹni lo se akiyesi pe oje to ki ti lẹ mọ ọmọ naa lara ni itan ati idi. Ẹnu ya ọkunrin naa, to si gboorun oje ara ọmọ rẹ, nibẹ si lo ti sawari rẹ pe oje nnkan ọkunrin ni wọn da si ara ọmọ ọdun mẹta naa lara. Ọmọ ọdun mẹta naa, tii se ọmọ kẹta fun idile naa, si lo ti padanu iya rẹ ni ọjọ karun lẹyin to bi ọmọ kẹrin losu kẹjọ ọdun 2023 to kọja. Idi si ree ti iya agba naa fi wa lati Eko wa tọju awọn ọmọ mẹrẹẹrin ti oloogbe fi silẹ saye lọ. Nigba to n salaye ọrọ naa, Baba ọmọdebinrin naa ni “Mo lọ tọju awọn adiẹ ti mo n sin ni, ti mo si tẹ ọmọde naa si ẹgbẹ iya agba, lẹyin eyi ni mo lọ tun ki awọn ọrẹ mi ladugbo nigba ti oorun ko kun mi. Bi mo se kẹẹfin isẹlẹ naa, mo lọ sọdọ ikọ amọtẹkun , ti wọn si wa ko gbogbo awọn ọkunrin to wa ninu ile wa lati mọ ẹni to sisẹ ibi yii. Asiko ti wọn n fi ọrọ wa awọn ọkunrin naa lẹnu wo ni Farouk jẹwọ pe oun ni oun sisẹ ibi naa, ti wọn si fa le agọ ọlọpaa to wa ni Mapo lọwọ. Lootọ ni ko mọọmọ jẹwọ ẹsẹ naa, amọ se ni ọmọ mi n naka si pe oun lo gbe oun, amọ to n yari pe oun ko mọ ohun kohun nipa isẹlẹ naa.” Ninu alaye rẹ lẹyin to jẹwọ tan, Farouk ni oun ba ọmọde naa lopọ tori oun fẹ se ayẹwo nnkan ọkunrin oun boya o si n sisẹ daada ni nitori o ti pẹ ti oun ti ba obinrin lopọ. Afurasi naa, to ni oun n kọ isẹ awọn to n ta eroja ohun elo alo ina ni “Ọrọ naa ko tiẹ ye mi pẹlu. Lati bii ọdun mẹwa ni nnkan ọkunrin mi ko ti sisẹ, idi si ree ti n ko fi ni ọrẹbinrin kankan rara. Se ni ọmọ naa n pariwo gidi, mo si fi silẹ amọ mo da oje nnkan ọkunrin mi si lara, lẹyin naa ni wn wa mu mi lọjọ Ẹti.” Wọn ti gba gbe ọmọ naa lọ sile iwosan, ti wọn si ri oju apa pe lootọ ni nnkan to wuwo lọ oju itan rẹ amọ ko ja ibale rẹ rara. Awọn araalu ti bu ẹnu atẹ lu babalawo ẹni ọdun mẹtalelọgọta kan ni Ghana lẹyin to gbe ọmọ ọdun mejila niyawo. Ọjọ Abamẹta ni baba agba naa, Nuumo Borketey Laweh Tsuru XXXIII gbe ọmọde naa niyawo loju ọpọ araale ati ololufẹ rẹ. Amọ awọn eeyan ilu ti igbeyawo naa ti waye ti sọ pe awọn to n bu ẹnu atẹ baba ọhun n ṣe bẹẹ latari pe wọn ko mọ aṣa ati iṣe ilu awọn. Ẹwẹ, ọjọ ori to kere julọ ti eeyan le ṣe igbeyawo ni Ghana ni ọdun mejidinlogun, gẹgẹ bii ofin ilẹ naa ṣe sọ. Bo tilẹ jẹ pe iye ọmọde to n lọ ile ọkọ ti dinku ju ti atijọ lọ ni Ghana, awọn obi kan ṣi n fa ọmọ wọn le ọkọ lọwọ ni kekere. Atẹjade kan lati ọwọ ajọ ajafẹtọ ọmọniyan ‘Girls Not Brides’ sọ pe ida mọkandinlogun ọmọdebinrin lo n lọ ile ọkọ ni Ghana ki wọn to pe ọdun mejidinlogun, nigba ti ida marun un n dero ile ọkọ ṣaaju ọjọ ibi ọdun karundinlogun wọn. Lẹyin ti awọn eeyan bẹrẹ si n pin fidio ati aworan lati ibi ayẹyẹ igbeyawo naa lawọn araalu bẹrẹ si n fariga, ti wọn si ni ko yẹ ko ri bẹẹ. Ninu fidio ọhun lawọn obirin kan ti n sọ fun ọmọ naa pe ko maa mura lati ṣe bii obinrin nile ọkọ. Ọrọ naa bi ọpọ araalu ninu, wọn si ti ke si ijọba pe ko tu igbeyawo naa ka ni kankan, ki wọn si ṣe iwadii ọgbẹni Tsuru. Ṣugbọn awọn olori ilu Nunga, ti igbeyawo ọhun ti waye sọ pe aimọkan lo n ṣe gbogbo awọn to lodi si igbeyawọn ọhun. Nii Bortey Kofi Frankwa II, to jẹ ọkan gboogi lara awọn olori ilu naa sọ pe igbeyawo ọhun jẹ aṣa ilu awọn ti ko gbọdọ parun. Wayi o, ijọba orilẹede Ghana ko tii sọ nnkankan lori igbeyawo naa."
Ọwọ́ ọlọ́pàá tẹ obìnrin tó jí ara rẹ̀ gbé, bèrè ₦4m owó ìtúsílẹ̀,Ileeṣẹ ọlọpaa ipinlẹ Akwa Ibom ti fi ṣikun ofin mu obinrin kan to ji ara gbe, to si bere owo itusilẹ miliọnu mẹrin naira fun irusilẹ ara rẹ. Yatọ si obinrin ọhun, ileeṣẹ naa tun fi ṣikun ofin mu awọn afurasi mejilaadọta miran, wọn tun doola eeyan mẹrin to ko sọwọ awọn ajinigbe laarin oṣu kan sẹyin. Kọmiṣona ọlọpaa ipinlẹ ọhun Waheed Ayilara lo fi ọrọ naa to awọn akọroyin leti niluu Uyo lọjọ Ẹti. O ni lara awọn ẹsun ti wọn fi kan awọn afurasi mejilelaadọta yoku ni ipaniyan, ijinigbe, idigunjale, fifi ọmọde ṣowo ti ko tọ, ṣiṣe ẹgbẹ okunkun ati lilu jibiti. Ayilara sọ pe ọkan lara awọn ti wọn jigbe ni ijọba ibilẹ Ibesikpo Asutan lo ṣamọna bi wọn ṣe jii gbe funra rẹ. Lẹyin ti wọn ji gbe tan lo tun bere fun miliọnu mẹrin naira owo itusilẹ. O ni “Obinrin kan, Enobong Sampson wa sọ ni agọ wa pe wọn ji ẹgbọn oun obinrin gbe ati pe awọn ajinigbe naa n bere miliọnu mẹrin naira. “Idi ree ti awọn akọṣẹmọṣẹ ikọ Anti-kidnapping Squad wa ṣe bẹrẹ si n wa awọn ajinigbe naa lati doola rẹ. “Amọ lọjọ Iṣẹgun, ọwọ wa tẹ ẹni ti wọn ji gbe naa ati ọrẹkunrin rẹ nibi ti wọn lugọ ni Mbierebe Obio, to wa ni ijọba ibilẹ Ibesikpo Asutan. “O jẹwọ pe oun loun gbimọ pọ pẹlu ọrẹkunrin oun  atawọn mẹta mii lati sọ fun awọn mọlẹbi rẹ pe wọn ji oun gbe lọna ati kowojọ lati japa lọ soke okun.” Ayilkara fi kun pe ọwọ awọn tun tẹ ọkunrin kan to n ṣe ayedru ẹlẹrindodo. O pari ọrọ rẹ pe awọn afurasi naa yoo foju bale ẹjọ ni kete ti iwadii ba pari lori ọrọ wọn.
Obìnrin ọmọ Naijiria tí ọ̀gá rẹ̀ fi ṣòwò ẹrú, fipá bá lòpọ̀ nílẹ̀ Gẹ̀ẹ́sì, sọ ìrírí rẹ̀ fún BBC,Nigba ti Rose fi Naijiria silẹ lọ silẹ Gẹẹsi, o ni ireti igbe aye tuntun nibẹ. Gẹgẹ bii akọbi ninu awọn ọmọ marun un ti baba rẹ bi, o ni lati wa ọna ti yoo fi gbọ bukata ara rẹ ati idile rẹ lẹyin ti ọja ti baba rẹ n ta run, ti baba rẹ ọhun ko si le tẹsiwaju lati ran nile ẹkọ mọ. Idi ree to fi gba lati lọ silẹ Gẹẹsi lẹyin ti ẹnikan nile ijọsin wọn sọ fun pe aye wa fun lati lọ silẹ Gẹẹsi nibi ti yoo ti maa ba idile kan tọju ọmọ. Wọn sọ fun pe mọlẹbi ti yoo ba tọju ọmọ naa ni yoo gbe bukata ile ẹkọ rẹ lọhun ti wọn yoo si tun maa fun ni owo oṣu. Lẹyin naa lo tẹkọ leti lọ si UK pẹlu iwe irinna oloṣu mẹfa. Nigba to kọkọ pade mọlẹbi ti yoo ba tọju ọmọ, oni wọn kọkọ ṣe daadaa si oun, amọ lẹyin naa lo ṣakiyesi pe ohun ti oun ba pade yatọ si ohun ti wọn sọ fun oun ni Naijiria. Rose, ti a fi orukọ bo laṣiri sọ pe tọkọtaya naa mu oun lọ sile ounjẹ wọn, nibi ti oun ti n dana lati aago meje aarọ si marun un irọlẹ. Ọjọ mẹfa ninu ọjọ meje aarin ọsẹ ni Rose fi n ṣiṣẹ, lọjọ kẹjọ to yẹ ko sinnmi, iṣẹ ile lo maa n fi akoko naa ṣe. O ni oun ṣiṣẹ bẹẹ fun odidi ọdun kan gbako, lai gba owo oṣu ati lai si ireti kankan pe oun yoo lọ ile ẹkọ. Gẹgẹ bii ohun ti Rose sọ fun BBC, ko si aye fun lati pe awọn obi rẹ. O ni “Ti mo ba pe iya mi to si bi mi lere wipe bawo lọhun, ni ṣe ni mo maa parọ fun un pe alaafia ni  o wa.” Nnkan tubọ buru si lasiko ajakalẹ arun Corona latari pe awọn oṣiṣẹ ile ounjẹ naa fi iṣẹ silẹ, to si ku Rose nikan lati maa dana ni gbogbo oru titi di idaji. Lẹyin ti obinrin to n ṣiṣẹ fun pada si Naijiria, o ni iya oun le kenka si. “Ọkọ obinrin naa fi iya jẹ mi lọpọ ọna, o maa n bami sun, o tun maa n na mi, bẹẹ lo maa n sọrọ kobakungbe si mi. “Aimoye igba lo fi ipa ba mi lopọ ti mi o si le ṣalaye fun ẹnikẹni.” Lẹyinorẹyin, ẹnikan to ṣalaye ọrọ naa fun nile ounjẹ to ti n ṣiṣẹ lo fun ni igboya lati fi ọrọ ọhun to awọn agbofinro leti. Ajọ kan ti kii ṣe ti ijọba, Salvation Army, lo doola Rose, ti wọn si fun ni igbe aye tuntun gẹgẹ bii aṣatipo nilẹ naa bayii. Lati ọdun 2011 ni Salvation Army ti n ṣe iranwọ fun awọn eeyan ti awon kan fi n ṣowo ẹru igbalode. O le ni eeyan 22,000 ti Salvation Army ti gba silẹ loko ẹru lati ọdun naa wa. O si ti le ni 3,500 eeyan ti ajọ naa ti gba silẹ loko ẹru igbalode nilẹ Gẹẹsi.
Alásè Ghana lulẹ̀ nínú ìdíje GWR fún síse oúnjẹ fún ìgbà pípẹ́,Ajọ to n ṣe akọsilẹ awọn to tayọ julọ lagbaye, Guiness World Record (GWR) ti wọgile igbiyanju alasẹ kan lati orilẹede Ghana lati gba ami ẹyẹ inadida fun igba pipẹ, eyi to gunle. Ninu oṣu kinni ọdun 2024 ni o da bi pe Failatu Abdul-Razak ti gba ami ẹyẹ naa lẹyin to dana fun wakati mẹtadinlọgbọnlenigba. Ọkan lara awọn to n ṣe amojuto Arabinrin Abdul-Razak, Kafui Dey lo kede ọrọ naa lọjọ Aiku, ọjọ kẹta oṣu kẹta ọdun 2024 pe gbogbo igbiyanju naa ko ba ilana ti ajọ GWR gba kalẹ mu. “Atẹjade lati ajọ ni wọn lodi sofin isinmi, eyi to fa ti wọn fi wọgile igbiyanju naa.” Agbẹnusọ GWR sọ BBC pe pẹlu bi wọn ṣe wọgile igbiyanju Abdul-Razak, wọn si kan sara si fun igbiyanju rẹ lati gba ami ẹyẹ naa. O fikun pe igbesẹ GWR ko sẹyin bi ikọ Abdul-Razak ṣe lodi sofin ti GWR gba kalẹ lori isinmi. Igbiyanju Abdul-Razak lati gba ami ẹyẹ GWR fa ọpọ idunu pupọ lorilẹede Ghana. Oloṣelu, paapa igbakeji Aarẹ Mahamudu Bawumia, awọn eekan gbajugbaja ati ileeṣẹ ologun orilẹede Ghana kede atilẹyin wọn fun Arabinrin Abdul-Razak lasiko to n gbe igbesẹ naa. Pẹlu bi o ṣe ri ijakulẹ, Alaṣe naa dupẹ pupọ lọwọ awọn alatilẹyin rẹ fun bi wọn ṣe ti lẹyin lasiko to n dana. Bẹẹ ba gbagbe, ọdun to kọja ni ọmọ orilẹede Naijiria, Hilda Baci gba ami ẹyẹ pe o dana fun ọpọlọpọ wakati ni gbogbo agbaye Hilda Baci ṣalaye pe nnkan ti oun n ṣe yii wa lara ala oun to tobi gan to si fi kun un pe o tun jẹ anfani lati gbe itan daadaa nipa ilẹ Afirika ni agbaye nipasẹ ounjẹ ti a n jẹ. Baci bẹrẹ ounjẹ sise ọlọjọ mẹrin yii ni ọjọ Kọkanla Oṣu Karun ni agbegbe Amore Gardens, Lekki ni ipinlẹ Eko ti gbogbo eniyan si ti n kan saara sii.
Ọkùnrin kan fipá bá obìnrin kan lòpọ̀ ní Kwara, ó ṣáa pa, ó tún dáná sun-ún,Ọwọ ileeṣẹ ọlọpaa ipinlẹ Kwara  ti tẹ ọkunrin kan fun ẹsun pe o fi ipa ba arabinrin kan lopọ, to si tun saa lada, ko to sun oku rẹ nina, to si tun sọ sodo. Isẹlẹ naa waye ni  ilu Aran Ọrin ni ijọba ibilẹ Irẹpọdun, ipinlẹ Kwara. Afurasi ọhun ni orukọ rẹ n jẹ  Atolagbe Yemi Oje, ẹni ogoji ọdun, to si sekupa arabinrin Mayowa Ajiboye. Afurasi naa ni o n ka boroboro ni ileeṣẹ ọlọpaa, lọjọ kọkandinlọgbon, osu Keji, ọdun 2024 nigba ti ileeṣẹ Ọlọpaa n se afihan rẹ ni olu Ileesẹ wọn to wa ni ilu Ilorin, olu ilu ipinlẹ Kwara. Gẹgẹ bi alaye ti Kọmisanna ọlọpaa nipinlẹ Kwara CP Victor Olaiya ṣe, o ni osu kọkanla ọdun tokọja ni Mayowa Ajiboye ti Ile Aro Olola Aran-Orin fun Atolagbe Yemi ti ile Iloko Aràn-Orin ni N1,600, lati ba a fi ra igi idan, amọ ko baa ra igi naa. Ni ọjọ kejilelogun osu keji ọdun yi, Mayowa ati ọmọ rẹ, Ope lọ inu igbo lati wa igi fun ara wọn sugbọn wọn ba Atọlagbe ti o jẹ wọn ni igi lati ọdun tokọja nibẹ, o dara pọ mọ wọn lati wa igi, o si ni ki Ope gbe awọn igi ti wọn ti ri lọ si ẹkuu, Mayowa ko si mọ pe o ni ero ibi si oun. Loju ẹsẹ ni afurasi naa mu Mayowa wọ inu igbo jiunjiun ni alaye pe wọn n wa igi lọ, lojiji ni o ko ẹsẹ Mayowa mejeji latẹyin nigba to n gba ipe lori ago, o si subu lulẹ, Mayowa fi igi ọwọ rẹ na an sugbon afurasi ọun gbaa lọwọ rẹ o si run run mọ an lori titi o fi daku. Alaye tẹsiwaju pe o fi aṣọ funfun nu oju ara rẹ lati fi se ogun owo, o wa paa pẹlu ada, o si dana sun oku rẹ koto di pe o ju iyoku ara rẹ sinu odo lati rii pe asiri ko tu. Kọmisanna naa fi kun un pe Atolagbe san ẹjẹ ara ada naa nu, o si fi pamọ. Bakan naa lo mu foonu, siimu ati memory card inu foonu naa pamọ. Ileesẹ Ọlọpaa ṣalaye pe asiri ọkunrin yii tu nipasẹ Ope ọmọ oloogbe naa nigbati ko ri iya rẹ mọ to si mọ ẹni ti wọn jọ wagi lọ inu igbo. CP Olaiya sọ di mimo pe awọn yoo wọ lọ ile ẹjọ ni kete ti iwadi bati pari lori rẹ. BBC News Yoruba fọrọwa afurasi ọhun lẹnu wo, o sọ wi pe idi ti ohun fi gbẹmi arabinrin naa ni ki o ma ba tu asiri oun lẹyin ti oun fipa baa lo pọ tan. O ni ọmọ ogoji ọdun ni oun, oun ko si mọ bi oun yoo se sọ fun Mayowa pe oun ni ifẹ rẹ nitori o ju oun lọ lọjọ ori ni oun se gbe gba ọna ika naa.
""
"International Women's Day 2024: Ọjọ́ ìtàn, ìwọ́de àti àjọyọ̀,O ṣeeṣe ko ti gbọ nipa ajọdun awọn obinrin lagbaye ninu iwe iroyin tabi ko gbọ lasiko ti awọn ọrẹ rẹ n sọrọ nipa rẹ. Sugbọn kini ajọdun yii wa fun? Nigba wo lo ma n waye? N jẹ irufẹ ajọdun awọn ọkunrin wa? Ki ni pataki ajọdun yii? Fun ọpọlọpọ ọdun kaakiri agbaye ni wọ́n ti ya ọjọ kẹsan-an, ọsu Kẹta, sọtọ gẹgẹ ọjọ pataki fun awọn obinrin. Mọ nipa idi ti wọn fi ṣe ajọdun yii. Ajọdun awọn obinrin lagbaye, ti a tun mọ si IWD ni o jẹ ajọdun kan ti ajọ agbaye buwọlu pe ko ma waye lọdọọdun. Irinajo yii bẹrẹ lọdun 1908 nigba ti awọn obinrin toto ẹgbẹrun mẹdogun ṣe iwọde niluu New York, ti wọn si n bere fun adikun wakati ti wọn fi n sisẹ, afikun owo oṣu, ati anfani lati dibo. Lẹyin ọdun kan, ẹgbẹ oṣelu kan ni Amẹrika kede ajọdun fun awọn obinrin akọkọ. Ero nini ajọdun awọn obinrin ni o jẹ ero obinrin kan ti orukọ n jẹ, Clara Zetkin, ajafẹtọmọniyan fun ẹtọ obinrin. O gbe ero naa kalẹ ni ọdun 1910 nibi ipade aperofun awọn obinrin ni Copenhagen. O to ọgọrin obinrin lati orilẹede mẹtadilogun, ti wọn si tẹwọgba aba Clara Zetkun. Ọdun 1911 ni ajọdun na kọkọ waye ni Austria, Demark, Germany ati Switzerland. Ayẹyẹ ọgọrun ọdun ti ajọdun naa bẹrẹ waye lọdun 2011. Ọdun 1975 ni ajọ agbaye fi ontẹ lu ajọdun naa, ti wọn si bẹrẹ si ni ṣe ajọdun ni gbogbo agbaye. Wọn tẹwọgba orin akọkọ ni ọdun 1996. Ajọdun awọn obinrin ti wa jẹ ọjọ kan ti wọn ya sọtọ lati ṣe ayẹyẹ irinajo awọn obinrin si eto oṣelu, eto ọrọ ajẹ ati awọn idagbasoke . Aba Clara fun ajọdun awọn obinrin ni ko ni ọjọ kan pato. Wọn ko fẹnu ko titi di lasiko oogun ni ọdun 1917 nigba awọn obinrin Russia beere fun ""Burẹdi ati alaafia"". Lẹyin ọjọ mẹrin ninu oogun naa, ni awọn ologun wa ọna abayọ si nnkan ti awọn obinrin n pe fun. Ọjọ ti iyanṣẹlodi ti awọn obinrin lori kalẹnda Julian, eyi ti wọn n lo lorilẹede Russia lọ jẹ ọjọ kétalelogun oṣu keji. Ọjọ yii lo jẹ ọjọ kẹjọ oṣu kẹta lori kalẹnda Gregorian, eyi ti a n lo lọwọ bayii. Awọ purple, ewe ati funfun jẹ awọn awọ ti IWD,  gẹgẹ bi nnkan to wa loju opo IWD ""Awọ purple, eleyi ṣafihan idajọ ati bi bu iyi fun ni; alawọ ewe n ṣafihan ireti; awọ funfun duro fun mimọ. Awọn awọ yii gbera sọ lati ẹgbẹ apapọ awọn Obirin (WSPU) ni UK lọdun 1908, O wa, ọjọ kọkandinlogun, oṣu Kọkanla, lọdọọdun lo ma n waye Ṣugbọn sisẹ ajọdun yii bẹrẹ lọdun 1990s sugbọn ajọ agbaye ko ṣe idanimọ rẹ, ti wọn ko si bu wọlu u. Awọn eeyan ma ṣe ajọdun awọn ọkunrin ni orilẹede ọgọrin laagbaye ati Ilẹ UK Ọjọ naa da lori “ipa rere ti awọn ọkunrin mu wa si agbaye, idile wọn ati agbegbe wọn”, gẹgẹ bi awọn oluṣeto rẹ ṣe salaye, ati pe o ṣe ifọkansi lati ṣe afihan awọn apẹẹrẹ ipa rere ti awọn ọkunrin fi lelẹ. Ọjọ awọn obirin lagbaye jẹ ọjọ isinmi lẹnu isẹ ni ọpọ orilẹ-ede , pẹlu Russia nibiti awọn tita ododo ti ilọpo meji ni awọn ọjọ mẹta tabi mẹrin ni ayika 8 Oṣu Kẹta. Ni China, ọpọlọpọ awọn obinrin ma n gba isinmi lẹnu isẹ ni ọjọ kẹjọ, oṣu Kẹta gẹgẹ bi igbimọ orilẹede naa ṣe gbe kalẹ. Ni Ilu Italia, Ọjọ awọn obirin lagbaye, tabi la Festa della Donna, jẹ ayẹyẹ nipasẹ fifun awọn obinrin ni ododo mimosa. Ipilẹṣẹ aṣa naa ni a ko le sọ ṣugbọn igbagbọ wa pe o bẹrẹ niluu Rome lẹyin ogun agbaye Keji. Ni America, oṣu Kẹta jẹ oṣu itan awọn obirin. Ikede ajodun lati ọdọ aarẹ ma jade ni gbogbo ọdun lati bu  ọla fun awọn aṣeyọri ti awọn obinrin Amẹrika. Akori Ajo Agbaye fun 2024 ni ""Idokowo ninu awọn obinrin: Mu ilọsiwaju pọ si"". Akori yii ni ero lati ṣe afihan aito owo ti a ṣe idoko-owo ninu iwọn amudogba akọ-abo. “Awọn rogbodiyan ati ọwọngogo to n pọ si ni ida marundinlọgọrin ti awọn orilẹ-ede lati ge inawo gbogbo eniyan ni ọdun 2025, ni ipa odi fun awọn obinrin ati awọn iṣẹ pataki wọn,” wọn sọ. UN ṣe iṣiro pe afikun afikun $ 360bn (£ 284bn) lọdọdun nilo ti agbaye ba fẹ ṣe aṣeyọri imudogba abo-akọ ni 2030. Ida marun nikan ni ohun iranlọwọ ti ijọba fi n koju iwa-ipa si awọn obinrin ati awọn ọmọbirin ni agbaye, ati pe o kere ju 0.2% ti wa ni itọsọna si idena rẹ, UN jabọ. Ṣugbọn awọn akori miiran tun wa ni ayika. Oju opo ayelujara Ọjọ Awọn Obirin lagbaye ti yan koko-ọrọ kaa “Ifikun Ikunsinu”, pẹlu awọn oluṣeto ati awọn iṣẹlẹ ti n wa lati “fọ awọn idena lulẹ, ati ṣẹda awọn agbegbe nibiti gbogbo awọn obinrin yoo ti ni iyi ti wọn.” Ni ọdun to kọja, awọn obinrin ni ọpọlọpọ awọn orilẹ-ede bii Afiganisitani, Iran, Ukraine ati Amẹrika ti n ja fun awọn ẹtọ wọn larin ogun, iwa-ipa ati awọn iyipada eto imulo ni awọn orilẹ-ede wọn. Awọn obinrin ni Aarin Ila-oorun ti dojukọ awọn ipele iwa-ipa ti o pọju lakoko rogbodiyan aipẹ paapa julọ ni Israeli ati awọn agbegbe Palestine. Awọn amoye UN sọ pe wọn ti gba awọn ẹsun igbẹkẹle ti awọn irufin ẹtọ ọmọeniyan si awọn obinrin ati awọn ọmọbirin ni Gaza, pẹlu awọn ẹsun bi ifipabanilopo lati ọwọ awọn ọmọ ologun Israeli. Awọn ẹri wa fun ẹsun ifipabanilopo, iwa-ipa ibalopo ati ifiyajẹ awọn obinrin lakoko awọn ikọlu Hamas ni ọjọ keje oṣu Kẹwa ni a ti rii ni BBC. Rogbodiyan naa tun ti rii awọn obinrin ni wọn n koju awọn idaamu yii ju. Ni oṣu ti n bọ nikan, diẹ ninu awọn obinrin ẹgbẹrun marun-un ni Gaza ni a reti lati bimọ, laisi aaye lati lọ gba iranlọwọ ni ile iwosan , ni ibamu pẹlu ohun ti ajọ agbaye sọ. Ni Afiganisitan, awọn ọmọbirin ti o ju ọjọ-ori ile-iwe alakọbẹrẹ lọ ni wọn ko ni anfani wọ yara ikawe lati ọwọ ijọba Taliban, eyi to n ṣe  idilọwọ ẹtọ awọn obinrin si eto-ẹkọ dogba. Rogbodiyan ti nlọ lọwọ ni Sudan laarin awọn ologun Sudan ati Awọn ologun Atilẹyin iyara (RSF)naa ni ipa nla to ko irẹwẹsi ba ọkan. Awọn obinrin ati awọn ọmọbirin ni iroyin sọ pe awọn ajinigbe n ji gbe ti wọn  fipa ba wọn lopọ ni awọn agbegbe ti RSF ti ṣakoso, nibiti wọn ti fi tipatipa fun wọn fun ọkọ fun owo, gẹgẹ bi ajọ agbaye se salaye O le ni milọnu kan eeyan to ti saa kuro ni agbegbe lọ si awọn orilẹede to sumọ, to si jẹ pe pupọ wọn lo jẹ obinrin ati ọmọde Oṣu  Kẹsan an lo pe ọdun kan ti  Mahsa Amini, ẹni ọdun mejilelogun, jade laye. Ẹni ti o wa itimole ọlọpaa lẹyin ti wọn mu fun ẹsun pe o rú awọn ofin to ni obinrin Iran gbọdọ bo irun wọn. Ọpọlọpọ awọn obinrin tẹsiwaju lati tako ofin naa, lakoko ti awọn ajafitafita bii ẹni to ti gba bun Nobel Peace Prize ri, Narges Mohammad n dojukọ awọn ofin to sese ko mu dero ẹwọn. Sibẹsibẹ, ilọsiwaju wa ni ọdun to kọja. Ni Oṣu Kẹwa Ọdun 2023, Ile asofin ijoba ti Argentina fọwọsi Ofin Olimpia, eyi to wa lati yago fun iwa-ipa ti o da lori abo lori ayelujara ati fifi iya jẹ awọn afurasi naa. Ọkan ninu awọn obinrin mẹta ni Ilu Argentina ti ni iriri iwa-ipa lori ayelujara, gẹgẹ bi ẹka agbegbe ti Amnesty International ṣe sọ."
"“Èèyàn 34 ló kú nínú ẹbí mi nígbà tí àdó olóró ọmọ ogun Naijria balẹ̀ sí abúlé wa”,Ọkunrin ọmọ ipinlẹ Kaduna kan ti ṣalaye pe eeyan mẹrinlelọgbọn lo jade laye ninu ẹbi oun nikan ṣoṣo lẹyin ti ọkọ ofurufu ọmọ ogun Naijiria sọ ado oloro si abule wọn nipinlẹ Kaduna. Ọkunrin ọhun to pe orukọ ara rẹ ni Idris lo sọ ọrọ naa ninu ifọrọwerọ pẹlu BBC. Idris ṣalaye pe “O kere tan, a maa n ṣe ọdun Maulud nigba mẹẹdogun lọdọdun, ọkọ ofurufu naa sọ ado oloro si gbagede ti a ti n ṣe ọdun ọhun, nibi to ti pa awọn eeyan wa, pẹlu obirin atawọn ọmọde.” “Ni ṣe ni ẹya ara awọn kan lara awọn to ku pin yẹlẹyẹlẹ, ado oloro keji balẹ le awa ti a n lọ ko oku awọn to jade laye. “Nnkan bii eeyan mẹrinlelọgbọn ni a pada ninu ẹbi wa nigba ti eeyan mẹrindinlaadọrin mii farapa.” Lẹyin naa lo ke si ijọba ko san owo gba mabinu fun awọn ẹbi awọn to jade laye. Ẹlomiran ti iṣẹlẹ naa ṣoju rẹ, A’isha sọ fun BBC pe oju oun ni wọn n ko oku awọn eeyan sinu apo. O ni “Nnkan bii aago mọkanla alẹ ni iṣẹlẹ ọhun waye; wọn pe mi lori aago amọ ilẹ ti ṣu, aarọ ọjọ keji ni mo to lọ si abule naa. “Oju mi koro ni wọn ti n ṣa awọn oku, lara awọn oku naa si ti pin yẹlẹyẹlẹ. “Lara awọn ẹya ara awọn oku naa fọn ka si ẹka igi, nigba ti awọn mii wa lori orule ile. “Aarin ọgbọn iṣẹju sira ni awọn ado oloro naa balẹ lerelera. “Awọn to lọ ko oku awọn ti ado oloro akọkọ ṣekupa lo fara kasa ado oloro keji. “Awọn obinrin kan ku ti ọmọ ṣi wa lọrọ wọn, awọn ọmọ mii ye ikọlu naa nigba ti awọn ọmọ mii ku pẹlu awọn iya wọn.” Ọjọ Aiku, ọjọ kẹta, oṣu Kejila, ọdun 2023 yii ni ọkọ ogun oju ofurufu ileeṣẹ omọ ogun Naijiria ju ado oloro si aarin awọn araalu nipinlẹ Kaduna. Iroyin ni ajọdun Maulud Nabiyy lawọn eeyan naa n ṣe ni ilu Tudun Biriin, to wa nijọba ibilẹ Igabi, ki iṣẹ naa to waye. Iroyin ni eeyan mẹrindinlaadọrun un (86) lo jade laye latari iṣẹlẹ naa, nigba ti awọn mẹrindinlaadọrin (66) mii farapa yanayana. Ṣaaju ni ileeṣẹ ọmọ ogun naa ti kọkọ sọ pe oun ko mọ ohunkoun nipa iṣẹlẹ ọhun, amọ lẹyinorẹyin, o pada sọ pe iṣẹ ọwọ oun ni amọ aṣiṣe ni. Wayi o, kii ṣe igba akọkọ ree ti ọkọ ogun oju ofurufu ileeṣẹ ọmọ ogun Naijiria yoo ṣeṣi ju ado oloro lati oke si awọn araalu. Iye igba ti ileeṣẹ ọmọ ogun Naijiria ti ṣeṣi ju ado oloro si arin araalu ree: Ko din ni eeyan mẹtadinlaadọta to jade laye lagbege Rukubi, nipinlẹ Nasara, nigba ti ado oloro ileeṣẹ ọmọ ogun balẹ sibẹ. Agbegbe ti iṣẹlẹ naa ti waye sunmọ ala ilẹ ipinlẹ Benue ati Nasarawa. Ileeṣẹ ọmọ ogun sọ nigba naa pe awọn janduku loun n dojukọ ogun naa kọ, kii ṣe araalu. Ninu oṣu keji, ọdun 2022 ni ọkọ ofurufu ọmọ ogun Naijiria ṣekupa ọmọde meje, ti ọpọ eeyan mii si farapa lorilẹ-ede Niger. Iroyin ni awọn janduklu ni ikọlu naa dojukọ amọ awọn araalu ba a lọ. Ninu oṣu Kejila ọdun ni ado oloro ọmọ ogun Naijiria ṣekupa eeyan mẹrinlelọgọta ni ilu Mutumji, ni ijọba ibilẹ Zamfara. Awọn eeyan to wa nibẹ sọ pe pupọ lara awọn to ku lo jẹ janduku amọ ọpọ araalu naa jade laye ninu ikọlu ọhun. Lara awọn to ku ni obinrin atawọn ọmọde wa. Agọ awọn janduku ni awọn ọmọ ogun n doju ija kọ ninu oṣu Kẹfa, ọdun 2022 ko to ṣẹṣi pa awọn araalu. Abule Kunkuna, nijọba ibilẹ Safana to wa ni ipinlẹ Katsina ni isṣẹlẹ ọhu ti waye. Ọpọ eeyan lo jade laye nibẹ. Ọkọ ofurufu ọmọ ogun kan to n lọ koju ikọ Boko Haram ninu oṣu Kẹrin, ọdun 2021 ṣeṣi sọ ado oloro si awọn akẹgbẹ rẹ. Iroyin ni ko din ni ogun ọmọ ogun to ba iṣẹlẹ ọhun lọ. Ninu oṣu Kẹsan an, ọdun 2021 kan na, ọkọ ofurufu ọmọ ogun Naijiria ju ado oloro si aarin abule kan ni ijọba ibilẹ Yunusari, nipinlẹ Yobe. Eeyan mẹwaa lo ba iṣẹlẹ naa lọ. Ileeṣẹ ologun orilẹede Naijiria ti ni ibugbaamu ado oloro to sekupa ọpọ eeyan nibi ajọdun Maulud Nabiyy ni ilu Tudun Biriin nijọba ibilẹ Igabi nipinlẹ Kaduna ko sẹyin wọn. Ileeṣẹ ologun ni ibu gbamu lo je asise lasiko ti awọn ọmọ ologun n gbena woju awọn ọdaran ni agbegbe naa. Ọgbọn eeyan lo ti jade laye lẹyin ibu gbamu naa. Kọmisana fun eto abo abẹle nipinlẹ Kaduna, Samuel Aruwan, ninu atẹjade to fi lede ni Ileeṣẹ ologun ti kede pe ọdọ wọn ni ado oloro naa ti wa. Ninu atẹjade naa lo ti salaye ohun to waye nibi ipade ti ijọba ipinlẹ Kaduna ṣe pẹlu awọn Ọga agba Ileeṣẹ ologun ati awọn olori ẹṣin. “Ijọba ipinlẹ Kaduna ti gbọ ohun to waye nibi ibugbamu ọjọ Aiku ni bi to ọpọ eeyan ti dero ọrun, ti ọpọ mii si farapa yanayana. “Ninu ipade ti igbakeji Gomina, Dr Hadiza Sabuwa Balarabe ṣe pẹlu Ọga ileeṣẹ ologun ati awọn olorin ẹṣin ni Ileeṣẹ ologun ti salaye ohun to sokunfa ibugbaamu naa. “Ọga agba fun Ileeṣẹ ologun One Division, Ọgagun VU Okoro salaye pe ileeṣẹ ologun n lepa awọn ọdaran kan nigba ti wọn ṣeesi ju ado oloro sọdọ awọn araalu ni agbegbe naa."" Ọpọlọpọ awọn araalu ni ipinlẹ Kaduna lo ti dero ọrun lẹyin ti ado oloro bu gbamu lasiko ti ayẹyẹ Maulud Nabiyy n lọ lọwọ ni Tudun Biri, agbegbe kan to wa ni ijọba ibilẹ Igabi. Awọn ti iṣẹlẹ naa ṣe oju wọn sọ fun BBC pe ọganjọ oru ni isẹlẹ naa waye nigba ti ọkọ ofurufu ju ado oloro si aarin awọn olujọsin lasiko ayẹyẹ Maulud. “A n ṣe ayẹyẹ ọjọbi Anọbi Mohammad lọwọ nigba ti ọkọ ofurufu baalu ju ado oloro, to si jẹ pe o to ọgbọn eeyan to jade laye lẹsẹkẹsẹ.” O ṣeeṣe ki alekun ba iye awọn to gbe ẹmi mi ni bi isẹlẹ ado oloro naa. Bello Shehu Ugara ni obinrin ati ọmọde wa lara awọn eeyan to jade laye. Ọpọ lo ti naka si ileeṣẹ ologun ofurufu orilẹede Naijiria NAF pe wọn lọwọ ninu bi ado oloro naa se bugbaamu. Ijọba ipinlẹ Kaduna ti fi di isẹlẹ naa mulẹ, ti wọn si sapejuwe ibugbaamu naa gẹgẹ bi ohun to ba ni lọkan jẹ pupọ. Oṣojumikoro tun salaye fun BBC pe o to ọgbọn eeyan ti awọn gbe lọ si ile iwosan ni abule Buruku. O ni orukọ Ile ijọsin naa ni Madrasatul Madinatul Ahbab wa Talamiz. O tẹsiwaju pe ọdọdun ni ayẹyẹ Mawludi ni ile ijọsin naa, ti wọn si n tun gbero lati se ayẹyẹ mii lalẹ ọjọ Aje. Bello Ugara ni “Ati obinrin ati ọmọde lo ba isẹlẹ naa lọ. “Awọn iyawo ile, awọn obinrin ti ku, ti ọmọ wọn si wa lẹgbẹ wọn tabi ki ọmọ ku. “Awọn ọdọ naa pẹlu awọn to jade laye, ti wọn jẹ ọkunrin ati obinrin.” Ileeṣẹ ologun ofurufu ilẹ Naijiria, NAF ti fọhun sita lẹyin ti awọn araalu fẹsun kan wọnm pe wọn lọwọ ninu ado oloro to bugbaamu ni ipinlẹ Kaduna. Ninu atẹjade ti agbẹnusọ NAF. Edward Gabkwet fi lede fun awọn akọroyin salaye pe Ileeṣẹ ologun NAF ko fi igba kankan ju ado oloro si awọn agbegbe nipinlẹ Kaduna. “Laarin wakati mẹrinlelogun, ako gunle isẹ kankan ni igboro ipinlẹ Kaduna. “O ṣe koko pe ki gbogbo ilu mọ pe ko ki n ṣe ileeṣẹ ologun NAF nikan lo wa ni apa ariwa orilẹede Naijiria to n lo ado oloro .” Bakan naa ni wọn bu ẹnu atẹlu bi awọn oniroyin ṣe kọ lati se iwadii wọn daa ki wọn to gbe iroyin sita fun araalu."
Ecowas yọ Niger kúrò lájọ náà títí di ìgbà tí yóò fi dá ìjọba padà fún alágbádá,Ajọ orilẹede lẹkun iwọ oorun Afirika, Ecowas ti fa iwe ọmọ ẹgbẹ orilẹede Niger lajọ naa ya. Ajọ naa ni ki orilẹede Niger lọ rọọkun nile fun igba kan na titi ti wọn yoo fi tu aarẹ orilẹede naa ti awọn ologun yẹ aga mọ nidi, Mohammed Bazoum silẹ. Ni oṣu keje ọdun 2023 lawọn ologun gba ijọba mọ Aarẹ Bazoum lọwọ lasiko iditẹgbajọba to waye nibẹ. Ajọ Ecowas ṣalaye ninu atẹjade kan ni Ọjọbọ wi pe, ohun ti ipade awọn olori orilẹede labẹ ajọ naa to waye laipẹ yii fi ẹnu ko le lori ni pe, nṣe lawọn ologun ditẹ gba ijọba lọwọ Aarẹ Bazoum. Ecowas wa yọ̀ ọwọ orilẹede Niger kuro lawo awọn igbimọ to lẹnulọrọ ni ajọ naa titi di igba ti awọn ologun yoo fi da ijọba pada fun alagbada lorilẹede ọhun Ṣaaju akoko yii, ohun ti ajọ Ecowas duro le lori ni pe iditẹgbajọba ti ko tii kẹsẹ jari lo waye lorilẹede Niger, pẹlu erongba ati da aarẹ Bazoum pada si ipo, eleyi lo si n faa lọwọ sẹyin lati fa iwe ọmọẹgbẹ rẹ ya lajọ naa. Nigba ti iditẹgbajọba yii kọkọ waye loṣu keje, ajọ Ecowas kọkọ fi oniruru ofin de awọn olori ijọba ologun lorilẹede Niger ti wọn si tun lerileka pe awọn yoo ko ogun ja orilẹede naa.
Ṣé lóòtọ́ ni ṣọ́jà kan yìnbọn pa ara rẹ̀ ní ìpínlẹ̀ Ogun?,Ṣọja kan, Boyi ThankGod, ni iroyin sọ pe o yinbọn pa ara rẹ lọjọ Mọnde ọsẹ yii niluu Abẹokuta. Eyi waye lẹyin ẹsun ti wọn lo fi kan ileeṣẹ ologun pe wọn ko tọju awọn ṣọja, ati pe ajẹbanu ati ẹtan pọ nidii iṣẹ ọhun. Barake ologun 81 Division, 35 Artillery to wa l’Alamala, niluu Abẹokuta ni Oloogbe ThankGod n ba ṣiṣẹ nigba aye rẹ.  O darapọ mawọn ologun to yan fanda layajọ ologun to ṣubu loju ija ni Mọnde ọsẹ yii, ṣugbọn wọn lo pẹ to ti maa n sọ pe iṣẹ ologun ti su oun. Awọn ọrẹ ThankGod sọ fawọn akọroyin, pe airowo gidi gba lẹnu iṣẹ ti fa iporuru ọkan fun oloogbe naa tipẹ. Wọn lo ti maa n sọ ọ pe oun yoo fiṣẹ naa silẹ nitori ko si iwuri nibẹ, bẹẹ ni ẹtan pọ latoke wa. Ori ni wọn ni ṣọja to doloogbe yii doju ibọn rẹ kọ lọjọ to ṣetan ati gbẹmi ara rẹ, ẹsẹkẹsẹ to si yin in lo dagbere faye ninu agbara ẹjẹ. Adele agbẹnusọ awọn ṣọja nipinlẹ Ogun, Lieutenant Colonel Ọlabisi  Ayẹni, ṣalaye ninu atẹjade rẹ to fi sita l’ Ọjọru, pe isọkusọ lawọn to ni ṣọja naa para rẹ nitori owo n sọ kiri. Ayẹni sọ pe, ‘’Ṣọja to doloogbe yii wa lara awọn ta a ni ki wọn lọ si gbagede ta a ti ṣeranti awọn ologun to ku soju ija lọjọ Mọnde, gbogbo wọn la si ṣeto to yẹ fun ki wọn too lọ. ‘’ Iwadii fi ye wa pe ijafara, ailakiyesi lo fa iku naa. Ibọn rẹ ṣeṣi yin mọ ọn latari aikiyesara ni. ‘’ Awọn ẹlẹgbẹ ẹ to gburoo ibọn sare lọ sibẹ, ṣugbọn inu agbara ẹjẹ ni wọn ba a pẹlu ọgbẹ́ lori rẹ’’ Ọga ṣọja naa tẹsiwaju pe bi ThankGod ṣe ku ṣi n jẹ ibanujẹ fun ileeṣẹ ologun Ogun, o lo buru jai bawọn kan ṣe tun n fiṣẹlẹ naa ba awọn lorukọ jẹ. Iwadii ṣi n tẹsiwaju b’Ayẹni ṣe wi, bẹẹ lo ni oku ṣọja naa ti wa ni mọṣuari ileewosan FMC, l’Abẹokuta.
"Àwọn agbébọn kọlu àwọn akẹ́kọ̀ọ́ ilé ẹ̀kọ́ gíga, wọ́n jí ọ̀pọ̀ gbé lọ,Àwọn akẹ́kọ̀ọ́ ilé ẹ̀kọ́ gíga ti ìjọba àpapọ̀ tó wà ní ìpínlẹ̀ Nasarawa ti bẹ̀rẹ̀ ìfẹ̀hónúhàn ní ìlú Lafia, olú ìlú ìpínlẹ̀ ọ̀hún. Ìgbésẹ̀ yìí kò ṣẹ̀yìn bí àwọn agbébọn kan ṣe jí lára àwọn akẹ́kọ̀ọ́ ilé ẹ̀kọ́ náà gbé ní ilé ìgbé wọn. Ní ọjọ́bọ̀ ni ìròyìn gbòde pé àwọn àwọn agbébọn jí àwọn akẹ́kọ̀ọ́ ilé ẹ̀kọ́ gíga náà méje gbé sálọ. Ìṣẹ̀lẹ̀ náà tó wáyé lálẹ́ ọjọ́rú ti mú kíá àwọn akẹ́kọ̀ọ́ yòókù wà nínú inú fo àyà fo, ní èyí tó sì mú wọn ṣe ìwọ́de náà. Agbenusọ ọlọ́pàá ìpínlẹ̀ Nasarawa, Rahman Nansel fìdí ìṣẹ̀lẹ̀ yìí múlẹ̀, tó sì tún fi kun pé ẹ̀mí kan bá ìṣẹ̀lẹ̀ ìjínigbé náà lọ. Ó ní kété tí ìròyìn kàn sí àgọ́ ọlọ́pàá pé àwọn agbébọn ń yìnbọn ní agbègbè Gandu ni  àwọn ọlọ́pàá tẹ ọkọ̀ létí láti lọ báwọn níbẹ̀. ""Àwọn òṣìṣẹ́ wá lọ láti lọ dá ààbò bo àwọn ènìyàn Gandu àmọ́ a ò bá àwọn agbébọn náà, tí wọ́n sì ti pa ẹnìkan, jí ìyàwó rẹ̀ gbé. ""Gbogbo ìgbìyànjú láti ṣàwárí àwọn oníṣẹ́ ibi yìí kí a gba àwọn tí wọ́n jí gbé sílẹ̀ ló já sí pàbó."" Ibrahim Ismail tó jẹ́ Ààrẹ ẹgbẹ́ akẹ́kọ̀ọ́ ilé ẹ̀kọ́ náà ní inú ẹgbẹ́ àwọn kò dùn sí bí àwọn ọlọ́pàá ṣe fèsì lórí ìṣẹ̀lẹ̀ náà. Ismail so fún BBC News Pidgin pé ìwà ìjínigbé kò ṣẹ̀ṣẹ̀ máa wáyé ní agbègbè ilé ẹ̀kọ́ àwọn àti pé ọkàn àwọn akẹ́kọ̀ọ́ kò balẹ̀ rárá. Nígbà tó ń ṣàlàyé bí ìṣẹ̀lẹ̀ náà ṣe wáyé, ó ní ẹgbẹ́ àwọn gbọ́ pé àwọn kan ń dààmú àwọn akẹ́kọ̀ọ́ tí wọ́n ń gbé ní Confidence logde tí wọ́n ń gba fóònù wọn, fìyà jẹ àwọn akẹ́kọ̀ọ́. Ó ṣàlàyé pé èyí ló mú àwọn lọ pe àwọn ẹ̀ṣọ́ ààbò nínú ọgbà ilé ẹ̀kọ́ àwọn àtàwọn ọmọ ogun ṣùgbọ́n àwọn tó wá ṣe ìkọlù náà ti fẹsẹ̀ fẹ kí àwọn tó dé bẹ̀. ""Ohun tí a gbọ́ nígbà tó ma fi di alẹ́, mo tún gba ìpè pé àwọn agbébọn ti wọ Gandu àti pé wọ́n ti jí àwọn akẹ́kọ̀ọ́ méje gbé lọ. ""Àwọn méjì tó móríbọ́ nínú ìkọlù náà sá sí orí àjà ilé wọn ni. ""Ìṣẹ̀lẹ̀ ìjínigbé báyìí máa ń wáyé lemọ́lemọ́ ní ilé ẹ̀kọ́ wa. Kódà gómìnà ìpínlẹ̀ yìí, Abdullahi Sule ṣàbẹ̀wò sí wa ní nǹkan bíi ọ̀sẹ̀ mélòó kan sẹ́yìn tó sì ṣèlérí láti wá ojútùú sọ̀rọ̀ ètò ààbò bo wá àmọ́ a ò tíì rí àbọ̀ rẹ̀."" Ismail fi kun ọ̀rọ̀ rẹ̀ pé ọ̀rọ̀ ìjínigbé náà ti kọjá nǹkan tí agbára gíwá àgbà ilé ẹ̀kọ́ àwọn le ká nítorí pé ó ti gbìyànjú gidi àti pé gbogbo ìgbà ni àwọn ọmọ ogun máa ń ṣe àbẹ̀wò sí ọgbà àwọn. Ó ní àwọn agbébọn náà ti mọ àsìkò tí àwọn ẹ̀ṣọ́ ààbò kìí sí ní agbègbè àti pé gbogbo ọ̀nà ẹ̀bùrú láti sálọ ni wọ́n mọ̀. Àwọn akẹ́kọ̀ọ́ tó ń gbé ní ìlú Gandu, níbi tí ilé ẹ̀kọ́ gíga fásitì, Federal University of Lafia wà, ní ohun tí ojú àwọn ń rí lọ́wọ́ àwọn ajínigbé kò kéré rárá. Ọ̀kan lára àwọn akẹ́kọ̀ọ́ tí wọ́n ti jí gbé rí, Daniel Ebuga, tó jẹ́ akẹ́kọ̀ọ́ tó wà ní ipele kẹta ṣàlàyé ohun tí ojú rẹ̀ rí ní àhámọ́ àwọn ajínigbé ní oṣù díẹ̀ sẹ́yìn. Ó ní ojoojúmọ̀ ni wọ́n máa ń jí àwọn akẹ́kọ̀ọ́ gbé láìsí ìbẹ̀rù kankan. Ó ní àwọn ọlọ́pàá kìí ran àwọn lọ́wọ́ àti pé gbogbo ìgbà ni wọ́n máa ń wá jí àwọn gbé pàápàá ni gbogbo ọjọ́ Ajé. Ó fi kun pé inú ìbẹ̀rù ni àwọn máa ń lọ sí yàrá ìkàwé, tí àwọn kò sì mọ̀ bí àwọn ṣe máa ṣe ìdánwò nínú ìbẹ̀rù bẹ́ẹ̀. Akẹ́kọ̀ọ́ mìíràn tó ṣàlàyé pé ilé ìgbé kan tí wọ́n ń pè ní Confidence ni wọ́n ti jí àwọn akẹ́kọ̀ọ́ gbé báyìí àti pé àwọn díẹ̀ ló móríbọ́. Ó fẹ̀sùn kan àwọn ọlọ́pàá pé wọ́n máa ń gba owó lọ́wọ́ àwọn síbẹ̀ kò sí ààbò tó péye fún àwọn. ""À ń fẹ́ kí àwọn ọlọ́pàá àtàwọn ọmọ ogun kí wọ́n ràn wá lọ́wọ́,"" ó sọ. Àwọn akẹ́kọ̀ọ́ ní àwọn kìí sùn fẹ̀dọ̀ lórí òroòró mọ́. Wọ́n ní kí iléeṣẹ́ ológun wá kọ́ ibùdó rẹ̀ kan sí ilé ẹ̀kọ́ náà kí ààbò tó péye le wà fún àwọn."
Wo ìgbà márùn-ún táwọn ẹ̀ṣọ́ aláàbò pàdé ikú lọ́wọ́ aráàlú ní Naijiria,Ta a ba yọwọ iku latọdọ awọn ikọ onijagidijagan bii Boko Haram, awọn ti wọn n beere orilẹ-ede Baifra atawọn adigunjale, iku miran to tun maa n ba awọn ẹṣọ alaabo ninu jẹ ju ni Naijiria ni eyi to ba tọwọ awọn araalu ilu wa. Awọn asiko kan maa n wa ti awọn ẹṣọ yoo lọ lati pẹtu saawọ, ṣugbọn awọn eeyan ibẹ yoo pa wọn. Nigba mi-in paapaa, eyi maa n di wahala gidi bawọn ẹṣọ naa, yala ọlọpaa tabi ologun ba fẹẹ gbẹsan. B’awọn ẹṣọ ba binu bayii, wọn yoo maa ja lai mọ ààlà ni, gbogbo ilu ni yoo jiya ipaniyan naa. Ni bayii, awọn ṣọja Naijiria n ṣọfọ ologun mẹtadinlogun tawọn kan pa ni Delta lọjọ kẹrinla oṣu kẹta 2024. Ṣugbọn ipaniyan yii kọ lakọọkọ. Ẹlẹẹkarun rẹ leyi lati 1999 ta a ti n ṣẹjọba awarawa. Odi, nipinlẹ Bayelsa Loṣu kọkanla ọdun 1999, awọn ọdọ kan nitosi ilu Odi, nijọba ibilẹ Kolokuma/ Opokuma, nipinlẹ Bayelsa, pa ṣọja ati ọlọpaa mejila to lọọ pẹtu saawọ wọn. Nigba tawọn ẹṣọ naa yoo gbẹsan, wọn jo gbogbo abule kanlẹ lai ku nnkan kan. Akọsilẹ sọ pe eeyan to to ẹẹdẹgbẹrun (900) ni wọn pa. Alakyo, nipinlẹ Nassarawa Ni 2013, ko din ni ọlọpaa marundinlọgọta (55) ati awọn ẹṣọ alaabo mẹwaa mi-in ti wọn ku l’Abule Alakyo, nipinlẹ Nasarawa. Baba kan tawọn eeyan fura si pe oṣó ni, (Baba Alaky ni wọn n pe e), ni awọn ọmọ ẹyin rẹ kọlu awọn agbofinro to fẹẹ da wọn lọwọ kọ lori iṣẹ ti wọn n fi oṣo naa ṣe. Wọn ni iṣẹ ibi to n ba aye araalu jẹ ni wọn n fi agbara okunkun wọn ṣe. Awọn ọmọ ẹyin Baba Alaky dena de awọn awọn ẹṣọ tijọba ran wa lati Abuja. Wọn gba awọn nnkan ija wọn, wọn pa wọn, wọn si tun dana sun oku wọn. Dura-Du, nipinlẹ Plateau Mọkanla ninu awọn ọdọ abule Dura Du, nijọba ibilẹ Guusu Jos, ipinlẹ Plateau, padanu ẹmi wọn lasiko ti awọn pẹlu ṣọja ni gbolohun asọ ni 2018. Lẹyin iṣẹlẹ naa ni Ọgagun Idris Alkali n rin irin ajo lati Abuja si Bauchi. Ori irin ajo naa lo ti di awati, wọn ko ri i mọ pẹlu mọto rẹ to n gbe lọ si Bauchi. Inu odò kan ni wọn ti pada ri oku ọga ṣọja yii, awọn ologun si sọ pe awọn ọdọ Dura Du lo pa a. Zaki-Biam, nipinlẹ Benue Ẹṣọ ologun mọkandinlogun (19) ni awọn ọdọ ilu Zaki-Biam, nipinlẹ Benue, pa loṣu kẹwaa ọdun 2021. Awọn Tiv ati Jukun ni wọn n ja, ijọba si ran awọn ṣọja lọ sibẹ lati pẹtu si i. Ṣugbọn iku awọn ṣọja yii lo pade ṣẹlẹ. Awọn ṣọja ya bo wọn lẹyin ikọlu naa. A gbọ pe wọn pa ju ọgọrun-un kan eeyan lọ, wọn si tun dana sun ilu naa. Ṣugbọn awọn ologun sọ pe irọ ni. Okuama, nipinlẹ Delta Iku awọn ṣọja ni Okuama leyi to gbode lọwọ yii lorilẹ-ede Naijiria. Ipinlẹ Delta lo ti waye, ṣọja mẹtadinlogun lo ba a lọ lọjọ kẹrinla, oṣu kẹta 2024. Iroyin sọ pe iku ẹlẹya lawọn ọdọ yii fi pa awọn ologun naa, wọn ni wọn yọ ọkan wọn lẹyin ti wọn pa wọn tan. Awọn eeyan Okuama ti sa kuro ni gbogbo agbegbe naa, nitori ibẹru ohun tawọn ologun yoo fi wọn ṣe bi wọn ba mu wọn. *Bi ko ba si ajọṣepọ to dan-mọ-ọn-ran laarin awọn alaabo atawọn ti wọn n ṣọ, o ṣẹe ṣe ki ikọlu waye. *Bi apa kan ninu awọn ti wọn n da aabo bo ba lero pe ṣọja n gbe sẹyin igun keji, wahala le ṣẹlẹ. *Nigba mi-in, bawọn ologun ba kọ lati fun igun kan ni atilẹyin, wọn le maa ri wọn bii ọta ti wọn gbọdọ kọlu. * Bi araalu ba kọlu ẹṣọ alaabo, o tumọ si pe awọn naa ni nnkan ija lọwọ niyẹn. Bi araalu ba ni nnkan ija lọwọ, o maa n jẹ ki wọn rira wọn bi ologun ni. *Malam Kabiru Adamu ṣalaye pe pipa awọn ẹṣọ to n ṣọ orilẹ-ede wa gbọdọ dopin. *Ẹnikẹni tọwọ ba tẹ pe o pa ẹṣọ alaabo gbọdọ gba idajọ, ko le jẹ ẹkọ fawọn eeyan yooku. *Ọpọlọpọ ẹṣọ alaabo ni Naijiria ti padanu laarin ogun ọdun si asiko yii, latari awọn ija s ni. *Ijọba gbọdọ pese irinṣẹ ati nnkan ija gidi fawọn ẹṣọ alaabo. *Eto aabo lorilẹ-ede yii gbọdọ rinlẹ si i. *Awọn ẹṣọ ti gbọdọ maa loye ibi ti wọn ti fẹẹ lọọ pẹtu saawọ ki wọn too debẹ. *Araalu gbọdọ fẹran awọn ẹṣọ alaabo ilu, ki wọn le mọ bi wọn ṣe pataki to . Iroyin sọ pe o ti le ni ẹgbẹrun meji (2,000) ologun ti Naijiria ti padanu laarin ọdun mẹwaa si asiko yii. Bakan naa ni iwadii kan ni 2021 sọ pe ẹṣọ alaabo to wa ni Naijiria ko ju ẹgbẹrun lọna ẹẹdẹgbẹta (500,000) lọ. Wọn ni eyi kere pupọ forilẹ-ede to jẹ awọn eeyan ibẹ le ni miliọnu meji.
Wo bí Ààrẹ Tinubu àtàwọn gómìnà ìpínlẹ̀ Ondo, Osun, Kwara àti Eko ṣe ṣe ayẹyẹ ìrántí àwọn ológun,Ayẹyẹyẹ iranti awọn ologun to ṣubu loju ogun ti waye kaakiri Naijiria lonii ọjọ karundinlogun, oṣu Kinni, ọdun 2024. Oniruru ọna ni awọn ologun naa fi ṣe iranti awọn akẹgbẹ wọn to ṣubu loju ogun. Ẹsẹ̀ ogbero loni ni ibi asakagba ayẹyẹ iranti awọn ọmọ ogun to sun loju ija eyi to waye loni ni ilu ilorin olu ilu ipinle Kwara. Eto na to bẹrẹ Lago mẹsan owurọ oni ni budo  ìgba fẹ ati inaju (Kwara Park) Ninu ọrọ rẹ ni ibi eto na , alaga ẹgbẹ awọn ọmọ Ogun toti fẹyin tí lẹnu ise ni ilẹwa ẹ ka tí ipinle Kwara Major General abdukadir anigiobi kan sara sawọn ọmọ ogun lori ipa takun takun ti wọn ko ni ilẹ Naijiria, pẹlu alaye pe awọn ọmọ  ogun fira wọn ji fun ìdurore ilẹ Naijiria. Ààrẹ Bola Tinubu gbé òdòdò iranti sílẹ̀, ó sì ṣi àwọn ẹyẹ funfun sílẹ̀, eyii to n ṣàpèjúwe àlàáfíà àti iṣọkan orile-ede Naijiria. Lára àwọn tí wọ́n jọ gbé òdodo ìrántí náà ni mínísítà fún ìlú Abuja, Nyemson Wike, adari àwọn ọlọ́paa, Kayode Egbetokun, adarí ile ìgbìmọ̀ aṣòfin àgbà, Godswil Akpabio, adarí ilê ìgbìmọ̀ aṣòfin kékeré, Tajudeen Abass,  adarí ikọ̀ ọmọ ogun Naijiria, ọgagun Taoreed Lagbaja. Adarí ikọ̀ aláàbò ni Nàìjíríà, ọgagun Christopher Musa ti rọ àwọn ọmọ ogún láti má ṣe káàárẹ̀ nípa gbígbógun ti àwọn adunkokomọni àti àwọn ọlọ̀tẹ̀ láti rí pé àlàáfíà ni Nàìjíríà. Gbagede ayẹyẹ ìrántí ikọ ọmọogun ọ̀hún tó wáyé ní Eagles Square, nílùú Abùjá, níbí tí Ààrẹ Bola Ahmed Tinubu àti àwọn ènìyàn pàtàkì ló wà lo ti sọ bẹẹ. Ni ipinlẹ Kwara, ayẹwo ilera ọfẹ ati itọju ni awọn ologun naa fi ṣe ayẹyẹ ọhun, nigba ti awọn mii si yan fanda. Awọn aworan bi ayẹyẹ iranti awọn oogun naa ṣe lọ kaakiri ilẹ Yoruba ree. Lasiko ton sọrọ ni ibi eto na akọwe ẹgbẹ awọn ọmọ ogun toti fẹyinti ni Ipinlẹ Kwara Conneli Garuba Lawal ni ọdọọdun leto ayajọ awọn ọmọ ogun ma n waye lati fi mọn riri ipa awọn ọmọ ogun ni idi alafia ati idagbasoke eto abo ilẹ Nigeria. Ọwa parọwa si ijọba  lati tẹ siwaju mimun aye gbẹ dẹmunkẹ fawon ologun. Ninu ọrọ tiẹ, Gomina Ipinlẹ Kwara Abduraman Abdurasaq ni   ko yẹ ki iku awọn ọmọ ogun toti sun loju ija jasi lasan, O sọ bi otise pataki to lati mọ̀ riri àwọn ọmọ ogun ilẹ wa fun ipa ti wọn ti ko lori alafia ilẹ Nigeria ati ọrọ eto abo ilẹ wa. Asoju Ẹmir Ilọrin ni ibi eto na, Yal sheki abduraman Kelani amina ni titi lai ni ilẹ Naijiria yio mon  riri awọn ọmọ  ologun ti wọn ti fẹmi wọn lelẹ nitori alafia ilẹ Nigeria. Lara ohun to waye ni ibi eto nani yiyan bi ologun eyi to sakojọpọ awọn ọmọ ogun, pipin ẹbun fawọn opo ti wọn jẹ iyawo awọn ọmọ ogun toti dologbe ati eto ayẹwo ilera pẹlu itọju ọfẹ Peter Oladipo ẹni to jẹ Alaga fun awọn Ajagun fẹyinti nipinlẹ Osun, ti sọ ninu ọrọ pe, Ọba to ba jẹ ti ilu fi dara ọmọ araye ko ní gbagbe rẹ, ọrọ yi lo waye ni akoko ti BBC NEWS YORUBA ń fi ọrọ jomi toro ọrọ pẹlu wọn. Ajagun fẹyinti Peter Oladipo tun tesiwaju ninu ọrọ pe, Gomina Aregbesola se daada ni akoko ìjọba rẹ. Ọkọ ti Gomina Aregbesola ra fun wa lasiko ìjọba rẹ na lo wa lọwọ wa, ti a si ti kowe si ìjọba Gomina Oyetola lati bawa ra omiran, ti a ko si ri ohun kankan lati ọwọ ìjọba Gomina Oyetola. Ajagun fẹyinti Peter Oladipo tun fi kun ọrọ rẹ pe, Gomina Ademola Adeleke fun awọn ajagun fẹyinti l'osun ni Milionu Marun nera. Owo na ko to fun awa ajagun fẹyinti pẹlu awọn to wa lọfisi ti a fun ni owo osu rara. Gomina Ademola Adeleke ti ki gbogbo awọn akọni to ti subu loju ogun ati awọn ti o ti jagun fẹyinti. Bakan naa ni Gomina Ademola Adeleke ti sọ pe, oun yoo mu kẹrin ko gbẹkẹ awọn ajagun fẹyinti ati iyawo awọn akọni to ti subu loju ogun. Gomina Ademola Adeleke bere fun alafia ati eto abo to peye daada ni ipinle Osun. Gomina Ademola Adeleke tun fi kun ọrọ pe, oun bere fun ifowosowopo awọn ologun pẹlu awọn osisẹ alabo to ku lati jẹ ki eto abo to peye ko wa nipinlẹ Osun. Gomina ipinlẹ Ondo, Lucky Aiyedatiwa, ti kede pe ijọba ipinlẹ naa yoo tẹsiwaju nipa pinpin ọgbọn miliọnu naira fun awọn opo ti ọkọ wọn padanu ẹmi gẹgẹ bi ọmọgun ilẹ Naijiria. Aiyedatiwa lo sọ eleyi nibi ayajọ ọjọ ayẹsi awọn ologun ati iranti awọn ologun to ti fẹyin atawọn to ṣubu loju ija. Gomina Aiyedatiwa to fun awọn opo naa ni iwe sọwedowo nibi ayẹyẹ naa wi pe ijọba oun yoo tẹsiwaju lati maa mu aye dẹrun fawọn opo ti ọkọ wọn fi ẹmi wọn jin fun Naijiria. Gomina naa wi pe “eto ẹyawo ti ko ni ele kankan lori taa ṣe fun awọn opo awọn akọni wa jẹ eto pataki fun ijọba yii. “A ṣe eyi lati ṣe atilẹyin fun iṣẹ wọn ki wọn lee tọju ara wọn atawọn to gbara le wọn. “Lọdun to kọja, ọpọ awọn opo lo jẹ anfani yii, ti a si ti ṣeto ọgbọn miliọnu naira miran fun wọn lọdun yii. “A mọ oniruuru ohun tawọn eyan n sọ nipa ẹyawo yii, ati bi awọn opo kan ṣe kọ lati da owo naa pada. A n fi daa yin loju pe a o maa pese owo yii lọdọọdun, amọ a bẹ yin ki awọn to ba ti jẹ anfani ẹyawo naa o maa daa pada ki awọn miran o tun lee jẹ anfanii rẹ.” Aiyedati gboriyin fun awọn ajagunfẹyinti to wa nipinlẹ naa fun ipa ti wọn n ko ninu idaabobo ipinlẹ ọhun. ‘Eto ẹyawo yii ni mo fi n tọju awọn ọmọ mi’ Ọkan lara awọn to jẹ anfani ẹyawo ọhun, Hadiza Mohammed, to wa lati 32 Artillery Brigade dupẹ pupọ fun ijọba ipinlẹ Ondo fun eto naa. Hadiza wi pe “ko rọrun lati  maa da tọju ọmọ mẹrin lai lọkọ. Ogo Ọlọrun la fi n gb'aye. “O ṣoro fawọn miran to lọkọ, ka too sọ ti ẹni ti ko ni, amọ o dami loju pe owo yii yo nipa rere lori aye wa ati tawọn ọmọ wa, paapaa julọ owo ileẹkọ awọn ọmọ. “Oṣu kẹta, ọdun 2021 ni ọkọ mi, Mohammed Ali, papoda ti mo si ti n da tọju awọn ọmọ lati igba naa. “Ọdun meji ṣẹyin ni mo bẹrẹ si nii jẹ anfani ẹyawo yii, mo si ni okoowo kekere ti mo n ṣe.” Gbogbo ọjọ́ Kẹẹ̀dógún oṣù Kìíní ọdún ni àyájọ́ ìrántí àwọn ọmọ ogun tó ṣubú lójú ogun ní orílẹ̀ èdè Nàìjíríà. Ọjọ́ yìí ni ìjọba Nàìjíríà yà sọ̀tọ̀ láti máa ṣe ìrántí àwọn ọmọ ogun tó pàdánù ẹ̀mí wọn sínú ogun kan tàbí òmíràn lásìkò tí wọ́n ń dá ààbò bo ilẹ̀ bàbá wọn. Lẹ́yìn ogun àgbàyé àkọ́kọ́, ọjọ́ Kọkànlá oṣù Kọkànlá ni wọ́n kọ́kọ́ máa ń ṣe àyàjọ́ yìí. Àmọ́ lẹ́yìn ogun abẹ́lé tó wáyé ní Nàìjíríà, tí àwọn ọmọ ogun Biafra juwọ́ lẹ̀ fún ìjọba Nàìjíríà ní ọjọ́ Kẹẹ̀dógún oṣù Kìíní ọdún 1970 ni àyípadà ti bá àyájọ́ náà. Láti ìgbà náà ni wọ́n ti máa ń ṣe àyájọ́ ọjọ́ yìí ni ọjọ́ Kẹẹ̀dógún oṣù Kìíní ọdọọdún. Káàkiri gbogbo ìpínlẹ̀ ni ayẹyẹ náà ti máa ń wáyé láti fi bu ọlá fún àwọn ọmọ ogun tó pàdánù ẹ̀mí wọn lójú ogun. Bákan náà ni wọ́n máa fi ń ṣe kóríyá fún àwọn tó ṣì wà lẹ́nu iṣẹ́ àtàwọn ọmọ ogun tó ti dàgbà lẹ́nu
"Wo ìdí tó fi 'lòdì sófin bí iléeṣẹ́ ológun ṣe ní àwọn ń wá afurasí mẹ́jọ̀ lórí ikú àwọn sọ́jà ní Delta,Agbẹjọro agba ati ajafẹtọọ ọmọniyan, Femi Falana(SAN) ti sọ pe o lodi sofin bi ileeṣẹ ologun orilẹede Naijiria ti kede pe awọn n wa afurasi mẹ́jọ to lọwọ ninu iku awọn ọmọ ogun mẹtadinlogun ti wọn ṣekupa nipinlẹ Delta. Ọjọ kẹtadinlọgbọn oṣu kẹta ọdun 2024 ni Aarẹ Bola Tinubu, awọn gomina, mọlẹbi ati awọn eekan mii peju sibi eto isinku awọn ọmọ ologun naa ni aaye isinku awọn ọmọ ologun Naijiria to wa niluu Abuja. Ninu atẹjade kan ti Falana fi sita ni o ti ṣalaye pe bi ileeṣẹ ologun ṣe kede pe awọn n wa awọn afurasi naa lai gba aṣẹ lati ile ẹjọ, lodi si ofin. Ọgbẹni Falana ni ki ijọba paṣẹ fun ileeṣẹ ologun lati yọwọ kuro ninu iwadii awọn afurasi ti wọn gbagbọ pe wọn lọwọ ninu iṣekupani awọn ọmọ ogun mẹtadinlogun naa. Ajafẹtọọ naa ṣalaye pe ẹsun iṣekupani yii kii ṣe laarin ologun si ologun, nitori naa, ileeṣẹ ologun ko laṣẹ lati ṣe iwadii lori rẹ. Falana ni ""ti ijọba apapọ ba kọ lati yọwọ ileeṣẹ ologun kuro ninu iṣẹ iwadii iṣekupani awọn sọja ti wọn pa ni Delta, ẹjọ naa le ma kẹsẹ jari."" Ni ọjọ kẹrinla oṣu Kẹta l'awọn eeyan kan ṣekupa sọja mẹtadinlogun eyi ti ọga mẹta wa ninu wọn, nibi ti wọn ti n lọ pẹtu sija niluu Okuama ni ipinlẹ Delta. ""Ileeṣẹ ologun gbọdọ mọ pe ko laṣẹ lati fi ọwọ ofin mu eeyan, fi eeyan si ahamọ tabi pe araalu lẹjọ , niwọn igba ti ẹni naa ki i ba ti ṣe ologun. Mo ranti ẹjọ ti ileeṣẹ ologun pe Ọmọwe Isa Perry Brimah, adajọ Ijeoma Ojukwu fidi rẹ mulẹ nigba naa pe ileeṣẹ ologun ko laṣẹ lati kede pe awọn n wa Ọmọwe Brimah gẹgẹ bi ọdaran lai tẹle alakalẹ ofin. Bakan naa ni adajọ tun sọ pe ileeṣẹ ọm'ogun ko le fi ọwọ ofin mu Ọmọwe Brimah lai fa a le awọn ọlọpaa lọwọ,"" Falana ṣalaye. Ti ẹ o ba gbagbe, owurọ Ọjọbọ to lọ ni ileeṣẹ ologun Naijiria kede afurasi eeyan mẹjọ ti wọn n wa lori iku awọn ṣọja mẹtadinlogun ọhun. Lara wọn ni ọba to ti fi ara rẹ silẹ fawọn ọlọpaa bayii. Awọn meje yooku ni : Ọjọgbọn Ekpekpo Arthur, Andaowei Dennis Bakriri, Akevwru Daniel Omotegbo ati Akata Malawa David. Awọn mii tun ni Sinclear Oliki; Oghenerukeywe; Reuben Baru, ati Igoli Ebi."
Wáá gbọ́ ohun tí àwọn èèkàn ìlú n sọ nípa àdó olóró tó pa ọ̀pọ̀ ní Tundun Biri,Awọn araalu, oloṣelu ati adari ẹsin Islam lorilẹede Naijiria lo ti tẹsiwaju lati maa sọrọ nipa ikọlu ado oloro ti ọmọgun ori ilẹ lorilẹede Naijiria ju si Tudun Biri, nijọba ibilẹ Igabi, nipinlẹ Kaduna. Akọlu ọhun, ti ajọ ologun ilẹ naa pe ni aṣiṣe, lo mu ọpọlọpọ ẹmi lọ ti awọn miran si n gba itọju nileewosan. Bo tilẹ jẹ pe ajọ to n moju to iṣẹlẹ pajawiri ni Naijiria (NEMA) wi pe awọn marundinlaadọrun lo padanu ẹmi wọn ninu iṣẹlẹ naa, awọn oṣiṣẹ ajọ Amnesty International to ṣe abẹwo silu naa wi pe, o kere tan, ọgọfa eeyan lo ba iṣẹlẹ naa lọ. Wo diẹ lara awọn to ti mẹnuba ọrọ naa ati ohun ti wọn sọ. Aarẹ orilẹede Naijiria, Bola Tinubu, lo ti paṣe ki wọn wadii ohun to ṣokunfa aṣiṣe ti ajọ ologun ṣe to mu ki wọn ju ado oloro saarin ilu. Ninu atẹjade kan latọwọ agbẹnusọ rẹ, Ajuri Ngelale, Tinubu juwe iṣẹlẹ naa bi ohun to buru jai to si bani lọkan jẹ. Aarẹ kẹdun pẹlu awọn mọlẹbi to fara ba ninu iṣẹlẹ naa, to sii paṣẹ iwadi ni kiakia lati mọ ohun to fa aṣiṣe ọhun. Ninu ọrọ ibanikẹdun to fi ranṣẹ sawọn olugbe ilu ti akọle naa ti waye, ọba awọn ẹgbẹ Musulumi ti n jẹ Tijjaniyya ni Naijiria, Muhammadu Sanusi II, wi pe irufẹ iṣẹlẹ yii lo waye ni Nassarawa lọdun diẹ sẹyin, amọ ti abọ iwadii tawọn alaṣẹ ṣe nigba naa ko jade lati igba naa wa. Sanusi rọ awọ alaṣẹ lati ṣe ohun to tọ lati ri pe iru iṣẹlẹ naa ko waye mọ. Bakan naa lo rọ awọ eeyan agbegbe naa lati ṣe suuru, ki wọn si ṣe atilẹyin to jọju fun ijọba lati lee ri kulẹkulẹ ọrọ naa. Igbakeji aarẹ tẹlẹ ri ni Naijiria, Atiku Abubakar, naa fi aidunnu rẹ han si iṣẹlẹ naa. Ninu atẹjade kan to fi soju opo X , atiku bbere fun iwadi tojinlẹ latọwọ ijọba lojuna a ti pinwọ wiwaye iru iṣẹlẹ bẹẹ lọjọ iwaju. O wi pe aṣiṣe akọlu jẹ ohun to n kọnilominu loriẹede Naijiria. Ninu ọrọ rẹ pẹlu BBC, adari awọn Tijjaniyya ni Naijiria, Dahiru Bauchi, wi pe ohun iyalẹnu ni pe iru akọlu yii lee waye pẹlu aṣiṣe. O ni o yẹ ki ijọba o jade lati waa ṣalaye bi iṣẹlẹ naa ṣe waye, ki wọn si san owo ẹmi awọ ti wọn ba iṣẹlẹ naa lọ. Bauchi wi pe “ohun taa fẹ ni pe ki wọn waa sọ bi wọn ṣe fi baluu dana sun awọn to n ṣe ayẹyẹ ọjọ ibi anọbi”. Olori ẹgbẹ Izala ni Naijiria, Abdullahi Bala Lau, wi pe “a mọ pe o ṣe pataki ki ijọba fopin si igbesunmọmi, amọ o sẹ koko ki a daabo bo ẹmi awọn araalu, ka ma baa gbabẹ bọ sinu wahala miran”. O ni o di dandan ki ijọba san owo itanran tori pe “ẹni to ba ṣeeṣi paayan maa n sanwo itanran ni, amọ ẹni to ba mọọmọ paayan ni lati foju wina ofin”. Bala Lau waa fikun pe, lẹyn iwadii ijọba, ohunkohun yowu ti won i baa ri, wọn ni lati sanwo itanran fun awọn ẹmi to ba iṣẹlẹ naa lọ. Ninu ọrọ ibanikẹdun rẹ loju opo X, oludije sipo aarẹ lẹgbẹ NNPP lọdun 2023, Sẹnetọ Rabiu Musa Kwankwaso, wi pe ohun to n ko ipalara gidi ba awọn alaiṣẹ ni iṣẹlẹ yii, leyi to yẹ ki awọn ẹṣọ abo o pese abo to jọju fun awọn araalu. O ni awọn alaṣẹ ni lati ṣe ohun to tọ lati rii pe idajọ ododo waye lati lee dena irufẹ iṣẹlẹ yii lọjọ iwaju.
Ìkọlù Russia sí Ukraine gbẹ̀mí èèyàn 18 lọ́jọ́ Ẹtì,Eeyan mejidinlogun ti padanu ẹmi wọn sinu akọtun ikọlu ti Russia tun gbe dide si Ukraine. Orilẹede Russia tun ṣina ogun le awọn ilu kan lorilẹede Ukraine lọjọ Ẹti. Aarẹ orilẹede Ukraine, Volodymyr Zelensky sọ pe gbogbo ohun ija ti Russia ni lo fi dojukọ Ukraine mọju ọjọ Ẹti. Zelensky ni ile iwaosan igbẹbi kan wa lara awọn ibi ti ado oloro ti Russia ju ti ṣọṣẹ Lara awọn ilu to fara kaasa ikọlu Russia naa ni Kyiv, Lviv lẹkun iwọ oorum Ukraine; Odesa ati Zaporizhzhia lẹkun gusu orilẹede naa nigba ti ina tun dahun ni ilu Dnipro ati Kharkiv lẹkun ila oorun Ukraine. Ileeṣẹ ọmọogun Ukraine ni awọn ado oloro to le ni mejidinlọgọjọ (158). Ileeṣẹ ọmọogun ofurufu nibẹ ṣalaye pe awọn ko tii ri iru ikọlu bẹẹ leyi ti ọpọlọpọ agbegbe yoo maa foju wina ikọlu ado oloro lẹẹkannaa. Ni ibẹrẹ ọsẹ yii ni Ukraine ti kọlu ọkọ ijagun ojuomi ti Russia. Gomina ẹkun Odesa, Oleh Kiper ni eeyan meji lo ku ni Odesa. O ni awọn ileegbe ni Russia doju ado oloro rẹ kọ nibi ti awọn eeyan to ju mejila lọ ti ṣeṣe, meji ninu wọn lo jẹ awọn ọmọde ti ọjọ ori wọn ko ju ọdun mẹwaa lọ. Iye awọn to ti ku ti di mejidinlogun Ileeṣẹ ọlọpaa orilẹede Ukraine fi idi rẹ mulẹ pe eeyan mejidinlogun lo ti ku lapapọ. Ninu atẹjade kan to fi sita loju opo Telegram rẹ, ileeṣẹ ọlọpaa ni eeyan mejilelaadoje (132) pẹlu lo farapa. Atupalẹ iye awọn to ku ni ilu kọọkan niyi:
Iléeṣẹ́ ọmọ ogun Naijiria sọ kọ́nẹ́ẹ̀lì 75 di ọ̀gágun oníràwọ̀ kan,Ajọ ọmọgun oriilẹ ni Naijiria lo ti mu agbega ba awọn lọgalọga kan lajọ naa. Eyi lo n waye lẹyin ifẹyinti awọn ọgagun mẹtalelaadọfa ti wọn ṣe ẹyẹ idagbere fun ni Ọjọru ọsẹ yii. Ninu awọn ti agbega de ba naa ni awọn ọgagun onirawọ kan mẹtadinlaadọta to di onirawọ meji, ati awọn kọnẹẹli marundinlọgọrin to di ọgagun onirawọ kan. Gẹgẹ bi adari ẹka iroyin fajọ ologun naa ṣe fi lede, lara awọn ọgagun onirawọ kan tẹlẹ ti wọn fi irawọ kan kun tiwọn ni: W.B Etuk, J.E Osifo, W.M Dangana, T.B Ugiagbe, A.S.M Wase, M.A Abdullahi, B.I Alaya, A.O Oyelade, O.O Arogundade, E.I Okoro, C.R Nnebeife, F.U Mijinyawa, M.T Abdullahi, M Adamu, N.D Shagaya, M.E Onoja ati M.O Erebulu. Awọn miran to tun di onirawọ meji ni: B.A Ilori, M.O Ihanuwaze, O. Nwachukwu, E.E Ekpenyong, S.I Musa, M. Galadima ati A.P Ahmadu. Lara awọn to ṣẹṣẹ gba irawọ kan lati ipo kọnẹẹli ni: kọnẹẹli Nwakonobi, M.C Akin Ojo, B.M Madaki, M.O Edide, K.E Inyang, O.O Nafiu, P.A Zipele, O.A Onasanya, M.I Amatso, C.M Akaliro, N.E Okoloagu, A.S Bugaje, A.M Kitchner, S.J Dogo ati J.N Garba. Bakan naa ni P.T Gbor, S.O Okoigi, A.F Maimagani, P.O Alimekhena, B.I George, I.B Gambari ati A.Y Emekoma wa lara awọn to di ọgagun onirwaọ kan. Atẹjade naa fi kun-un pe ọga agba ajọ ọmọgun oriilẹ lorilẹede Naijiria, Ọgagun (onirawọ mẹta) Taoreed Lagbaja, ki gbogbo awọn to gba agbega naa atawọn mọlẹbi wọn ku oriire. O si rọ wọn lati tunbọ gbaju mọ iṣẹ won ki ajọ naa o ma baa kabamọ agbega awọn agbega naa.
"Iléeṣẹ́ ológun ti mú sọ́jà tó sọ̀kò ọ̀rọ̀ sí Sanwo-Olu torí ọmogun tó gba 'one way' l'Eko,Olori ọmogun oriilẹ ni Naijiria, Ọgagun Taoreed Lagbaja ti sọ pe ọwọ ti tẹ ọkan lara awọn sọja to sọ oko ọrọ si Gomina Babajide Sanwo-Olu ipinlẹ Eko nitori pe o fọwọ ofin mu akẹgbẹ wọn to gba ""one way"" niluu Eko. Laipẹ yii ni fidio kan lu ori ayelujara pa ninu eyi ti Sanwo-Olu ti pàṣẹ fawọn agbofinro to kọwọọ rin pẹlu rẹ wi pe ki wọn mu sọja kan at'awọn mẹta mii ti wọn gun ọkada gba 'one way.' Bi gomina ipinlẹ Eko ti n sọrọ ninu fidio ọhun ni soja naa fesi pe sọja loun. Lẹyin naa ni gomina sọ pe nitori pe o jẹ sọja to si n ru ofin irinna gan an ni yoo fi dero atimọle. Lẹyin ti fidio yii lu ori ayelujara pa l'awọn eeyan kan to wọ asọ sọja bẹrẹ si ni bu Sanwo-Olu ninu awọn fidio kan ti wọn gbe si ori ayelujara. Ọkan ninu awọn sọja pe Sanwo-Olu ni oriṣiriṣi orukọ, bẹẹ ni o tun sọ pe Sanwo-Olu gan an fun ra rẹ maa n gba 'one way.' Ọkunrin to wọ aṣọ sọja naa ni soja ti Sanwo-Olu mu ti gba ọta ibọn si ara, wi pe apa ọta naa si wa lara rẹ. Amọ, Ogagun Lagbaja ti sọ pe sọja to gba ""one way"" yii ru ofin, ati pe ki i ṣe aṣoju rere ileeṣẹ ologun oriilẹ Naijiria. O fikun ọrọ rẹ pe ọpọ eeyan to bu Sanwo-Olu ti wọn wọ aṣọ sọja ki i ṣe sọja ni wọn. Ọgagun Lagbaja sọ pe ọwọ ofin ti mu eyi to jẹ sọja ninu wọn. ""Ohun ti sọja to gba 'one way' ṣe lodi si ohun ti ileeṣẹ ologun duro fun eyi ti i ṣe ikoraẹni nijanu, ati ibọwọ fun ofin Naijiria ati ti ipinlẹ Eko. A koro oju si iru ihuwasi yii ni ileeṣẹ ologun. Ileeṣẹ ologun ti ṣe iwadii, a si ti rii pe ẹnikan pere ni sọja ninu gbogbo awọn to n bọọku ẹnu gomina ipinlẹ Eko. Nipa iwọ aṣọ wọn gan an ni ẹ o fi mọ pe wọn ko si lara ọmogun Naijiria. Bakan naa, ti ẹ ba gbọ ọrọ ẹnu wọn, ọrọ òṣèlú ni wọn n sọ kii ṣe ọrọ ileeṣẹ ologun. Ohun ti ileeṣẹ ologun oriilẹ wa fun ni lati rii pe ofin f'ẹsẹ mulẹ,"" Ogagun Lagbaja ṣalaye."
"Èèmọ̀ wọ̀lú, afurasí sọ́jà kan gún DPO ọlọ́pàá lọ́bẹ ní Kwara,Afurasi sọja kan, Suleiman Sadiq ti wa ni akolo Ileeṣẹ ọlọpaa ipinlẹ Kwara bayii lori ẹsun pe o ṣe ikọlu ṣawọn ọlọpaa niluu Sinawu, lagbegbe Ilesha-Baruba to si gun DPO Ọlọpaa lọbẹ. BBC Yoruba gbọ pe, ọrọ ilẹ kan ti wọn n ja si ni wọn fẹ yanju lagọ ọlọpaa, ṣugbọn ṣe ni Sadiq, to mu ẹsun lọ si agọ ọlọpaa ọhun ko se suuru mọ, ti o ṣi kọlu AS, Okeowo Joel. A gbọ pe nigba ti ọgagba agọ ọlọpaa naa, DSP Marufu Keji, da si ọrọ ọhun ni Sadiq fa ọbẹ yọ ninu akọ, ti o si gun DPO lọbẹ lọwọ osi. Ninu atẹjade kan ti alukoro Ọlọpaa ni Kwara, Ejirẹ Adeyẹmi Toun, fi sita, lọjọ kọkanlelogun, oṣu Kẹta, ọdun 2024 yii, ni o ti ni awọn yoo ri i daju pe idajọ ododo lawọn ṣe lori ọrọ naa. O ni, “laaro kutukutu ọjọ Iṣẹgun, ogunjọ, oṣu Kẹta yii, ni ọkunrin ọmọ ologun ilẹ wa, to n ṣiṣẹ ni Sector 3 Garrison, Mongunu, Maiduguri, Sadiq, fẹsẹ ara rẹ rin wa si ileeṣẹ ọlọpaa niluu Sinawu, Ileṣha Baruba. ""Ọrọ ẹsun ọrọ ija ilẹ lo mu wa ti wọn si ni ki awọn tọrọ kan pada wa lọjọ keji ti i ṣe ọjọ kọkanlelogun oṣu Kẹta yii, ki wọn le ba wọn yanju ẹ. ""Sugbọn ṣe ni Sadiq to ti mu ọti yo, to si wa labẹ idari ọti ọhun tutọ soke to si foju gba a, gbogbo igbiyanju awọn ọlọpaa lati pẹtu si i lọkan lo ja si pabo. Nisẹ lo fa ọbẹ yọ ninu akọ, ti o si gun ọlọpaa kan ori, bakan naa lo tun gun DPO lọbẹ lọwọ. ""Lẹyin eyi lo fo iganna to si ferege e, sugbọn lẹsẹkẹsẹ ni wọn gba tẹle e, ki ọwọ to pada tẹ ẹ. A si ti fi panpẹ ofin gbe e, ni ibamu pẹlu ofin”. O tẹsiwaju pe ẹka ileeṣẹ ọlọpaa ti wọn ti n ṣewadii iwa ọdaran, to wa niluu Ilorin, ni wọn gbe Sadiq lọ bayii. Adetoun, ni agbofinro to gun lọbẹ ti n gba itọju nileewosan bayii, ati pe iwadii si n lọ lọwọ."
Àwọn ìdìtẹ̀gbàjọba tó wáyé nílẹ̀ adúláwọ̀ ni 2023,Iditẹgbajọba ni awọn onimọ juwe bii lilo agbara, wahala ati ọna ti ko bofin mu lati gba iṣakoso lọwọ ijọba to gba oreọfẹ ofin, ti gbogbo araalu si da mọ. Ni igba miran, eleyi a maa la ọpọlọpọ ẹmi lọ, paapaajulọ awọn to n ṣejọba ti awọn kan fẹẹ le kuro. Ni ọpọ igba, awọn ọmọ ajọ ologun lo maa n hu iru iwa yii lati fi le olori ologun kan kuro lori aleefa abi lati gabjọba lọwọ olori tawọn araalu yan sipo. Lati ọjo pipẹ ni iditẹgbajọba ti maa n waye. Iditẹgbajọba akọkọ taa ri ninu akọọlẹ lagbaye ni lo waye ni ọrinlelẹgbẹrin ọdun o le mẹfa ṣaaju ki wọn too bi Jesu, to si waye ni Israel nigba ti Zimri pa Ọba Elah to si fi ara rẹ jẹ Ọba. Igba akọkọ ti iditẹgbajọba waye nilẹ Afirika ni ọjọ kẹtala, oṣu kini, ọdun 1963 lorilẹede Togo nigba ti awọn ologun kan, to fi mọ Kléber Dadjo ati  Gnassingbé Eyadéma, gba iṣakoso iṣejọba ti wọn si ṣekupa Sylvanus Olympio to jẹ aarẹ ilẹ naa. Lati igba yii wa ni oriṣiriṣi iditẹgbajọba ti n waye nilẹ Adulawọ. Bi ala lo ri ni ọjọ kẹrindinlọgbọn, oṣu keje, ọdun 2023 ti iroyin gbode pe awọn kan ti ditẹgbajọba lorilẹede Niger. Awọn kan tilẹ kọkọ wi pe irọ ni, tawọn kan naa si wi pe wọn kan gbiyanju rẹ ni amọ ko bọ sii. Ẹwẹ, lẹyin wakati bii meji lawọn ileeṣẹ iroyin bẹrẹ si nii fidi rẹ mulẹ pe ni tootọ ni iditẹgbajọba naa waye. Olori awọn ẹṣọ aarẹ, Ọgagun Abdourahamane Tchiani, lo kede ara rẹ gẹgẹ bii adari orilẹede naa, to si wi pe Aarẹ Mohamed Bazoum ni wọn ti fi si ihamọ. Iditegbajọba yii ni ikarun iru rẹ lorilẹede Niger lẹyin to ti kọkọ waye nibẹ lọdun 1974. Awọn onwoye ọrọ lawujọ wi pe igbe aye ti ko rọrun lorilẹede naa lo ṣokunfa idigbajọba ọhun, leyi to mu ki awọn araalu o maa ṣajọyọ kaakiri ilu leyin ti wọn gbọ iroyin naa. Kete ti ajọ eleto idibo orilẹede Gabon kede Aarẹ Ali Bongo gẹgẹ bii ẹni to jawe olubori fun saa kẹta ninu idibo aarẹ ni ọgbọn ọjọ, oṣu kẹjọ, ni awọn ologun kan ninu awọn ẹṣọ aarẹ nilẹ naa fi Bongo satimọle ninu aafin rẹ. Ko pẹ si akoko yii ni wọn kede Ọgagun Oligui Nguema bii ẹni ti yoo dari igbimọ awọn ologun ti yoo ṣeto bi wọn yoo ṣe da ijọba pada fawọn oloṣelu. Awọn ọdọ orilẹede ni wọn ya wọ igboro lati maa ṣajọyọ iyọnipo Aarẹ Bazoum gẹgẹ bi a ṣe rii lori ẹrọ ayeluja ti Bazoum ti wọgi le ṣaaju ki eto idibo o too bẹrẹ lọjọ diẹ sẹyin. Ohun to waa ṣe awọn eeyan ni kayeefi ni pe Bazoum to fofin de lilo awọn ikanni ayelujara lorilẹede naa le maa rawọ ẹbẹ sawọn to pe ni “awọn ọrẹ mi jakejado agbaye” lori ikanni ayelujara lati ibi ti wọn tii mọ pe ki wọn maa pariwo ki wọn lee yi iditẹgbajọba naa pada. Ṣaaju iditẹgbajọba naa, Aarẹ Bongo ni idile rẹ ti n ṣejọba Gabon fun ọdun mẹrindinlọgọta. Omar Bongo, to jẹ baba Ali, lo di aarẹ Gabon lọdun 1967, to wa si lori aleefa titi to fi papoda lọdun 2009, ti ọmọ rẹ si gbajọba lẹyin iku rẹ. Burkina Faso Ọjọ kẹrindinlọgbọn, oṣu kẹsan, ọdun 2023, ni ijọba ologun to wa lori aleefa lorilẹede Burkina Faso wipe awọn dena igbiyanju iditẹgbajọba kan lorilẹede naa. Olori ijọba ologun nilẹ naa, Ibrahim Traore lo ditẹ gba ijọba lọwọ Paul-Henri Sandaogo Damiba, ti oun funra rẹ ditẹgbajọba ni oṣu mẹjọ ṣaaju akoko naa. Sierra Leone Freetown, to jẹ olu-ilu orilẹede Sierra Leone, in iro ibọn ji awọn olugbe ibẹ laarọ kutu ọjọ Aiku, ọjọ kẹrindinlọgbọn, oṣu kọkanla, ọdun 2023. Ohun taa gbọ lẹyin eyi ni pe awọn ologun kan n gbiyanju lati wọ ile kan ti wọn ko awọn ohun ija ogun pamọ si lẹgbẹ ile aarẹ ilẹ naa, ti wọn si nii lọkan lati lọọ tu awọn kam silẹ lọgba ẹwọn meji ọtọọtọ lẹyin eyi. Gẹgẹ bi ajọ ologun ilẹ naa ṣe fi lede, o kere tan, eeyan mọkandinlogun, ti ologun mẹtala wa ninu wọn, lo padanu ẹmi wọn lasiko akọlu naa ti wọn juwe bii igbiyanju iditẹgbajọba.
Nàìjíríà fẹ́ ta bàlúù ààrẹ,Ileeṣẹ ologun ofurufu lorilẹede Naijiria lo ti gbe ọkna lara awọn baluu aare ilẹ naa, Falcon 900B, sori igba ti wọn si wi pe kawọn araalu to ba nifẹ sii o fiwe ṣọwọ si wọn lati duna-dura. Ninu atẹjade kan loju opo X ajọ naa, wọn wi “ijọba apapọ orilẹede Naijiria lo fọwọ si tita baaluu Falcon 900B to jẹ to ajọ ologun ilẹ yii”. Ajọ naa wi pe gbogbo eniyan to ba nifẹ si rira baaluu naa ni awọn pe ko fiwe ṣọwọ si wọn ni ibamu pẹlu ofin tita ati rira ẹru fun ileeṣẹ ati ijọba ti ọdun 2007. Ileeṣẹ ologun ọhun wi pe “awọn to ba fẹẹ fi ṣe atẹjiṣẹ ori ẹrọ ayelujara gbọdọ fi kọkọrọ idaabobo si ki wọn si fi ranṣẹ si dproc@airforce.mil.ng ati kọkọrọ idaabobo naa si proc2@ airforce.miI.ng. “Ẹni to ba fẹẹ mu iwe idunadura rẹ wa funra rẹ ni ko ki finu apoowe pelebe ti yoo lẹ pa, ko si kọ orukọ ati adirẹsi rẹ abi ti ileeṣẹ rẹ sii lara, to fi mọ ijuwe ohun to fẹẹ ra. “Bakan naa ni ki wọn kọọ sii lara pe ‘ẸNIKÉNI KO GBỌDỌ ṢII ṢAAJU ỌJO KẸRINLELOGUN OṢU KEJILA ỌDUN 2024.” Ajọ ologun naa waa fi kun pe ni kete ti ọjọ naa ba pe ni awọn yoo bẹrẹ ayẹwo gbogbo awọn iwe to ba wọle.
""
America padà láwọn ṣetán láti tà bàlúù ọmọogun fún Nàìjíríà,Ijọba orileede America ti gba lati ta awọn nkan ija ologun fun Naijiria  ki wọn baa le fi koju awọn janduku agbebọn ati ikọ Boko Haram. Ọdun 2022 ni wọn bẹrẹ idunadura lori nkan ija ologun yi ṣugbọn idiwọ wa lati ọdọ awọn ọmọ ile aṣofin America kan to ni o yẹ ki Naijiria kaju oṣunwọn kọọkan ti wọn la kalẹ ki eyi to le waye. Boti lẹ jẹ wi pe Naijiria ti gbe iṣẹ agbaṣe rira nkan ija ologun mii sita ṣaaju asiko yi, eleyi ni o pọ julọ ninu akọsilẹ idowopọ Naijiria ati America lori ọrọ nkan ija ologun. Iye nkan ija ologun ti wọn fẹ ta fun Naijiria lasiko yi la gbọ pe o  jẹ biliọnu dọla kan. Ninu awọn nkan ija ologun yi la ti ri awọn baalu abasibiowu taa mọ si ẹlikọpta AH-1Z mejila ati awọn ẹrọ kọmputa mejilelegbọn lati ọdọ Northrop Grumman. Atẹjade to fidi ọrọ yi mulẹ ṣalaye pe igbesẹ yi jẹ ọna kan gbogi lati tunbọ fagbara fun Naijiria nipa kikoju awọn ipenija aabo. Ipenija aabo Naijiria taa n wi yi ti sọ aimọye miliọnu eeyan di alainilelori ti o si tunmọ si pe rira awọn ẹlikọpta yi ni oṣu Kẹfa ọdun 2024 yoo ko ipa ribiribi  ba agbega irinṣẹ nkan ija ogun Naijiria. Ọgagun Sadiq Garba to ti fẹyinti nidi iṣẹ ologun ni Naijiria jẹ eeyan kan to ti n fọkan tẹle idunadura nkan ija ologun yi lati ọdun 2022. O ni ''baalu abasibiowu yi lawọn ologun ti n lo lati igba ogun Vietnam.Wọn maa n gbe tẹle awọn ọmọ ogun oriilẹ ti a si maa ṣaaju la ọna ki awọn ọmọ ogun oriilẹ to bẹrẹ iṣẹ.'' O tẹsiwaju pe baalu yi lagbara ''lati gbe ibọn ẹlẹnu mẹta to le yin ọta de kilomita meji ti a si maa ko ọta ibọn 750 si ikapa rẹ lẹẹkan ṣoṣo.O tun le gbe awọn ado oloro bẹẹ si ni wn le fi ṣiṣẹ lalẹ'' O fikun pe awọn baalu yi a tun maa gbe ẹrọ kọmputa kan sara ti yoo jẹ ki wọn le da aabo bo awọn araalu. Eyi ṣe pataki lati dena awọn iṣẹlẹ to waye sẹyin nibi ti wọn ti ṣeṣi pa awọn araalu pẹlu nkan ija ologun. Ọgagun Sadiq sọ pe latẹhinwa America n ṣọra lati ta nkan ija oloro fun Naijiria tori pe wọn a maa fi irufẹ rẹ ṣeku pa awọn araalu. O ni bayii America yoo ṣe idanilẹ fun awọn ti yoo ba wa baalu yi ''Ẹrọ kọmputa inu baalu yi yoo jẹ ki awakọ baalu ri nkan to fẹ yinbọn lu. Yoo le sọ fun boya awọn araalu tabi awọn janduku lo fẹ yinbọn lu.Ireti wa wi pe taa ba ni iru nkan ija ologun yi, ko ni si iru aṣiṣe to waye ti awọn araalu n farakasa lọwọ ikọ ologun''
Wo kókó pàtàkì tàwọn olórí yóò fẹnukò lé lórí níbi ìpàdé Ecowas tí yóò wáyé ní Abuja,Awọn olori ajọ idagbagsoke ọrọ aje agbegbe iwọ oorun ilẹ Africa ,Ecowas, yoo joko ipade lọjọ Aiku yi lolu ilu Naijiria tii ṣe Abuja. Ipade naa yoo jiroro lori ọrọ to niiṣe pẹlu ọrọ aje agbegbe naa ati awọn ipenija mii bi iditẹgbajọba to n waye. Bẹẹ naa ni wọn yoo forikori lori awọn ijiya ti wọn fẹ gbe lori orileede Niger ati eleyi to ti wa lori rẹ tẹlẹ. Ipade ajọ naa to waye kẹyin mẹnu ba bi nkan ti ṣe ri ni Niger lẹyin iditẹgbajọba ologun to waye ni ọjọ Kẹrindinlogun oṣu Keje eyi to mu ki wọn yẹ aga nidi aarẹ ti araalu dibo yan Mohamed Bazoum. Molly Phee,to jẹ igbakeji akọwe lori ọrọ  agbegbe ia oorun nilẹ Africa forileede America ti de si Naijiria lati kopa nibi ipade yi. Lasiko abẹwo rẹ yi, yoo jiroro, paapa pẹlu alaga ajọ Ecowas tii ṣe Aarẹ Naijiria, Bola Tinubu, lori ọna ti ilẹ America fi le ṣatilẹyin lori dida orileede Niger pada soju ọna ijọba awarawa. Wọn yoo tun ṣepade lori mimu idagbasoke aabo ati ifọkanbalẹ to peye ba agbegbe iwọ oorun ilẹ Africa. Ajọ Ecowas ti ṣaaju gbe awọn ijiya kan lelẹ lori Niger ti eleyi si  n mu ipalara ba awọn eeyan orileede naa. Onwoye kan lori ọrọ agbegbe yi totun jẹ oludari ajọ Center for Democratic Development to wa ni Abuja, Ọjọgbọn Jibrin Ibrahim sọ fun BBC pe ipade yi ṣe pataki. O ni idi ni pe mẹrin ninu awọn orileede mẹẹdogun  to kora jọ ninu ajọ naa ni iditẹgbajọba ti waye. Gẹgẹ bo ṣe wi, o di dandan bayi ki Ecowas ṣagbeyẹwo nkan to ba fẹ ṣe nipa ipenija iditẹgbajọba to n waye yi . Bẹẹ naa lo sọ pe wọn ni lati fidi ohun to yẹ ki wọn ṣe lati ri pe awọn ọmọ ogun to gbajọba da ijọba pada ki wọn faramọ ijọba awarawa ki iru iditẹgbajọba yi si ma waye mọ lawọn orileede to ku. Ọjọgbọn Jibrin fikun pe ko yẹ ki ipade yi gbẹsẹ kuro lori awọn ijiya to gbe lori Niger. O ni Ecowas naa sọ pe ''ti a ba gbẹsẹ kuro lori ijiya wọnyii, awọn ologun yi yoo ro pe ko si nkan ti ẹni kan le ṣe ffawọn tori naa wọn yoo tẹsiwaju pẹlu iṣejọba wọn.'' Idi ree gẹgẹ bo ṣe salaye ti Ecowas ko fi gbọdọ gbẹsẹ kuro lori ijiya wọnyii
A ti tú gbogbo oríkò Hamas tó wà ní àríwá Gaza ká - Israel,Iléeṣẹ́ ológun orílẹ̀ èdè Israel ni àwọn ti ba gbogbo ibùdó ikọ̀ Hamas tó wà ní àríwá Gaza jẹ́ pátápátá. Agbẹnusọ iléeṣẹ́ ológun Israel, Daniel Hagari sọ fún àwọn akọ̀ròyìn pé àwọn alákatakítí Palestine ni wọ́n ń ṣọṣẹ́ láì ní ibùdó tàbí olórí kan báyìí. Ó ní àwọn agbéṣùmọ̀mí tí iye wọn tó bí ẹgbẹ̀rún mẹ́jọ ti àwọn ti pa ní ẹkùn àríwá Gaza àmọ́ BBC kò lè fìdí èyí múlẹ̀. Ó ṣàlàyé pé nǹkan tí àwọn ṣe báyìí ni láti tú àwọn alákatakítí Hamas ká ní gúúsù àti ààrin gbùgùn Gaza. Orílẹ̀ èdè Israel ti ṣekúpa ènìyàn tó lé ní ẹgbẹ̀rún méjìlélógún ní Palestine láti ìgbà tí ogun ti bẹ̀rẹ̀ lọ́jọ́ Keje, oṣù Kẹwàá ọdún 2023 gẹ́gẹ́ bí ohun tí iléeṣẹ́ ètò ìlera tí Hamas ń tukọ̀ rẹ̀ ṣe wí. Ní ọjọ́ Àìkú, ọjọ́ Keje, oṣù Kìíní ọdún 2024 ni iléeṣẹ́ náà tún ṣàlàyé pé ènìyàn 113 ló tún pàdánù ẹ̀mí láàárín ọjọ́ kan. Láti ìgbà tí ogun ti bẹ̀rẹ̀ láàárín Israel àti Hamas ni ẹkùn Gaza kò ti rí imú mí mọ́, tí ọ̀pọ̀ ènìyàn tó lé ní mílíọ̀nù méjì tó ń gbé agbègbè náà ti di aláìnílé lórí mọ́. Israel bẹ̀rẹ̀ ogun pẹ̀lú Hamas lẹ́yìn tí ikọ̀ náà ju àdó olóró sí gúúsù Israel níbi tí ènìyàn tó lé ní ẹgbẹ̀fà (1,200), tí ọ̀pọ̀ wọn jẹ́ ará ìlú ti pàdánù ẹ̀mí wọn. Bákan náà ni Hamas tún jí àwọn ènìyàn tó lé ní 240 tó jẹ́ ọmọ Israel gbé tí wọ́n sì fi wọ́n sí àhámọ́. Àwọn ènìyàn tó lé ní ọgọ́rùn-ún ló ṣì wà ní àhámọ́ Hamas lẹ́yìn tí wọ́n tú àwọn kan sílẹ̀ nígbà tí àwọn ikọ̀ méjéèjì fẹnukò láti dáwọ́ ogun dúró fún ọjọ́ mẹ́fà nínú oṣù Kọkànlá. Ní ọjọ́ Àbámẹ́ta, akọ̀wé ìjọba ilẹ̀ Amẹ́ríkà, Antony Blinken ní òun ń bẹ̀rù kí ogun náà má tàn ju bí ó ṣe yẹ lọ lkyìn tí Hezbollah ju àdó olóró sí Israel látàrí àti gbẹ̀san bí Israel ṣe pa adarí ikọ̀ Hamas kan sí Beirut lọ́jọ́ Ìṣẹ́gun tó kọjá. Ní orílẹ̀ èdè Greece ni Blinken ti sọ̀rọ̀ náà lásìkò àbẹ̀wò rẹ̀ sí ẹkùn ìlà oòrùn. Lẹ́yìn náà ló gbéra lọ sí Jordan níbi tó ti ṣèpàdé pẹ̀lú Ọba Abdullah kó tọ mórílé Qatar. Ọba Abdullah sọ fún Blinken pé Amẹ́ríkà nílò láti bá Israel sọ̀rọ̀ kí wọ́n fòpin sí ogun tí wọ́n ń kó ja Gaza nítorí àbọ̀ ogun yìí kò ní dára rárá. Olóòtú ìjọba Israel, Benjamin Netanyahu lọ́jọ́ Àbámẹ́ta ní Israel kò ní sinmi àyàfi tí àwọn bá pa ikọ̀ Hamas rẹ́ pátápátá, tí àwọn gba gbogbo àwọn ọmọ orílẹ̀ èdè àwọn tó wà ní àhámọ́ sílẹ̀ àti tí àwọn bá ri dájú pé Gaza kò jẹ́ ohun ìbẹ̀rù fún àwọn mọ́. “A ní láti fi gbogbo nǹkan sí ẹ̀gbẹ́ ná... ó dìgbà tí a bá borí,” Netanyahu sọ nínú àtẹ̀jáde kan. Nínú ìròyìn míì, ọ̀gá àgbà iléeṣẹ́ ìròyìn Al Jazeera tẹ̀ka Gaza, Wael al-Dahdouh ti pàdánù àkọ́bí ọmọkùnrin rẹ̀, Hamza al-Dahdouh àti akọ̀ròyìn mìíràn, Mustafa Thuraya sínú ìkọlù Israel ní gúúsù Gaza.
Èèyàn 4.8 mílíọ̀nù ni ebi ń pa, iléẹ̀kọ́ 9000 di títìpa nítorí ọ̀rọ̀ àbò tó mẹ́hẹ - Ecowas,Awọn adari lẹkun iwọ-oorun Africa (Ecowas) ti kilọ pe eto abo lo tubọ n dẹnukọlẹ sii lorilẹede Burkina Faso, Mali ati Niger. Aarẹ igbimọ Ecowas, Ọmọwe Omar Alieu Touray, to ṣe ikilọ yii ni Ọjọru nibi ipade igbimọ ajọ naa to n moju to ilaja ati eto abo nilu Abuja, wi pe iditẹ gbajọba ati ayipada ijọba lọna ti ko ba ofin mu lo n mu ki eto abo o mẹhẹ lẹkun naa. Touray wi pe ẹtalelẹẹdẹgbẹjọ ni akọlu awọn agbesunmọmi to ti waye ni Burkina Faso lati ọjọ kini oṣu kini si ọjọ kejilelogun oṣu kẹwa ọdun yii. Bakan naa ni ẹrinlelogojilelẹgbẹrun irufẹ akọlu bẹẹ ti waye ni Mali, ti orilẹede Niger si ti ẹrindinlọgọrinlelọọdunrun irufẹ akọlu yii lati igba ti iditẹgbajọba ti waye nibẹ loṣu keje ọdun yii. Touray wi pe “ipa ti aisi abo to peye yii n ni lori awọn eniyan lo lagbara ni eeyan miliọnu mẹrin ati ẹsun mẹjo ṣe n kojuiṣoro airi ounjẹ jẹ ni Burkina Faso, Mali ati Niger, ti miliọnu meji ati ẹsun mẹrin si di atipo laarin ilu wọn, to fi mọ ileẹkọ bii ẹgbẹrun mẹsan ti wọn ti ti pa”. Aarẹ igbimọ Ecowas ọun to woye ipenija ti iṣelu, eto abo, ati ijọmọniyan n doju kọ lawọn orilẹede kan lẹkun naa wi pe “ẹkun yii n koju oniruuru ipenija eto abo ati iṣejọba, to fi mọ igbesunmọmi, idojukọ awọn agbebọn, gbigba ijọba awaarawa pada lọna aitọ, ati idjukọ ijọmọniyan gidi”. Ipade igbimọ ajọ naa to n moju to ilaja ati eto abo lo n waye ṣaaju ipade awọn minisita ajọ naa ti yoo waye loni Ọjọbọ lati jiroro lori alaafia, eto abo ati idagbasoke ẹkun naa. Eyi lo n waye bi orlẹede Mali, Niger ati Burkina Faso ṣe n gbe igbesẹ lati da ẹgbẹ mii kalẹ ti wọn pe ni ‘Alliance of the Sahel States’ ti yoo gbena woju bi ajọ Ecowas ṣe n jẹ gaba lori oṣelu ẹkun naa.
Gbogbo àwọn tó ṣekúpa ọmọ ogun 16 ní Delta ni yóò jìyà lábẹ́ òfin – Ìjọba,Ijọba ipinlẹ Delta ti koro oju si iṣekupani awọn ọmọ ogun Naijiria to waye ni ilu Okuama, ni ijọba ibilẹ ila oorun Ugheli. Gomina ipinlẹ naa, Sheriff Oborevwori sọ pe ijọba oun yoo ṣe gbogbo ohun to yẹ lati ṣawari gbogbo awọn to lọwọ ninu ikọlu awọn jagunjagun naa, wọn yoo so foju wina ofin. Oborevwori lo sọ ọrọ naa ninu atẹjade kan ti agbẹnusọ rẹ, Fewstus Ahon fi lede. Gomina ọhun wa ba mọlẹbi awọn ologun to ba iṣẹlẹ naa lọ kẹdun. O ni iṣẹlẹ naa burui jai, o si jẹ ohun ajeji si awọn eeyan ipinlẹ Delta lati maa pa awọn ologun to n daabo bo ilu. Ṣaaju ni iroyin ti kọkọ migboro titi nipa bawọn ọdọ kan ṣe kọlu awọn ologun ti iye wọn jẹ mẹrindinlogun. Ninu atẹjade ti ileeṣẹ ọmọ ogun Naijiria fi lede, o ni awọn kan lo ke pe ileeṣẹ ọmọ ogun lati da si aawọ kan niluu Okuoma amọ ti awọn ọdọ kan ṣekupa awọn ologun to lọ sibẹ. Agbẹnusọ ileeṣẹ ọmọ ogun Naijiria, Tukur Gusau sọ ninu atẹjade naa pe adari ikọ awọn ologun to lọ sibẹ, ọgagun mẹta to ni oye ‘Major’ ati ‘Captain’ to fi mọ ọmọ mejila lo ba ikọlu naa lọ. Gusau sọ pe awọn ọdọ ilu naa kọ lati jẹ ki awọn akẹgbẹ awọn ologun naa ti wọn ke pe wọ ilu ọhun lati doola wọn. Gẹgẹ bii ohun to sọ, ija kan to waye laarin ilu Okuama ati Okoloba lawọn ologun ti wọn pa naa n lọ yanju ki wọn to pade iku ojiji lọwọ awọn ọdọ ilu ọhun. Ẹwẹ, ọga agba ileeṣẹ ọmọ ogun Naijiria, ọgagun Gwabin Musa ti paṣẹ ki wọn bẹrẹ iwadii ni kankan lati mọ kulẹkulẹ ohun to ṣokunfa akọlu naa. O si ti fi ọrọ to ijọba ipinlẹ Delta leti. Ọpọ araalu lo ti bẹrẹ si n fi erongba wọn lede lori ikọlu awọn ọmọ ogun naa ati iku wọn. Ti pupọ ninu araalu si n bu ẹnu atẹ ikọlu ọhun.
Ohun gbogbo ti bàjẹ́ kọjá àlà nílé ìwòsàn Gaza bí àkọlù ṣe ń tẹ̀síwájú - Hamas,Ileewosan Nasser nilu Khan Younis lapa guusu Gaza ni awọn aworan kan ti jade to ṣafihan bi awọn to n gba itọju ṣe sun silẹ laarin ẹjẹ lẹyin akọlu awọn ọmọgun Israel loru mọju. Agbẹnusọ ileeṣẹ eto ilera ti Hamas n dari nibẹ, Ashraf al-Qudra, to ni ohun gbogbo ti bajẹ kọja ala nileewosan naa ati wipe oku mẹtalelogoji ni wọn ti ko wọ ileewosan naa laarọ ọjọ iṣẹgun nikan. Al-Qudra wi pe “ko si eto ilera to le doola ẹmi eeyan lawọn ileewosan to wa lapa guusu Gaza ati pe awọn ileewosan o lee kapa iye awọn to farapa ati irufẹ ifarapa ti wọn ni”. O fikun pe awọn ọkọ ti wọn fi n gbe alaisan lo nira fun lati de awọn aaye tawọn to farapa wa. Eyi lo n waye lẹyin ti Israel wi pe awọn ọmọ ẹgbẹ Hamas ni awọn dojukọ ti ko si nii fi bẹẹ si ipalara fun awọn araalu. Israel ti wi pe awọn ọmọgun ofurufu ilẹ naa lo ti ṣe akọlu sawọn aaye ni Lebanon to jẹ ibudo awọn Hexbollah ni idahun si oko ija ti wọn sọ ranṣẹ si Israel lati ibode apa ariwa ilẹ naa. Agbẹnusọ IDF, Daniel Hagari, wi pe “ibudo awọn agbesunmọmi, oriko ipamọ wọn ati awọn aaye ti wọn n ko ohun ija pamọ si” ni wọn kọlu. Lati igba ti ogun naa ti bẹrẹ ninu oṣu kẹwa, ibode apa ariwa Israel ni Hezbollah, ẹgbẹ to ni atilẹyin orilẹede Iran, ti n ṣe akọlu si. Bakan naa ni ẹgbẹ Hamas wi pe awọn naa fi ado oloro ranṣẹ si Israel lati Lebanon. Ẹgbẹlẹgbẹ awọn araalu ni Israel ti ko kuro ni agbegbe naa bo tilẹ jẹ pe aawọ to n waye nibẹ ko tii di ogun taara. Lakoko ifọrọlede ajọ ologun ilẹ Israel ni Ọgagun Richard Hetch ti wi pe “lati igba ti ogun yii ti pada bẹrẹ, a n tẹsiwaju igbogun ti Hamas jakejado Gaza. “A n doju kọ gbogbo ohun to n mayedẹrun fun wọn, paapaa awọn ọna inu iho ilẹ ti wọn n lo. A ti ri to ẹgbẹrin ninu awọn ọna yii ti a si ti ba ẹẹdẹgbẹta jẹ ninu wọn. “A ko ri irufẹ odi ti wọn mọ yira wọn ka yii ri. “Ni bi a ṣe ntẹsiwaju ninu akọlu yii, a n gbiyanju lati ri pe awọn araalu ko fi ara pa leyi to mu ki awọn ọmọgun wa o maa lọ lati ojule si ojule.”
Tinubu ṣèlérí àmì-ẹ̀yẹ ìdálọ́lá àti ẹ̀yẹ ìkẹyìn fáwọn ológun tí wọ́n pa ní Delta,Aarẹ Bọla Tinubu ti ṣẹleri pe iku awọn ṣọja mẹrindinlogun to sun loju ija ni Okuama, nijọba ibilẹ Guusu Ugheli, ipinlẹ Delta lọsẹ to kọja ko ni i ja s’asan. Aṣiwaju sọ pe Naijiria yoo fun awọn ologun naa ni ami-ẹyẹ idalọla, yoo si tun gbe eto isinku ẹ̀yẹ ikẹyin ti yoo waye fun wọn. Aarẹ sọrọ yii lasiko to n ṣinu aawẹ lalẹ Ọjọru, ogunjọ oṣu kẹta 2024 yii, nile ijọba, niluu Abuja. O ni iranlọwọ ni awọn ologun naa fẹẹ lọọ ṣe fawọn ti wọn nilo rẹ, ti wọn si ṣe bẹẹ dẹni ọ̀run. ’’Ẹ jẹ ka ṣe ohun ti yoo fi han pe a ba wọn kẹdun, a si mọ riri ifi-ẹmi-ẹni jin doju iku ti wọn ṣe fun orilẹ-ede Naijiria. “ A ki gbogbo awọn ọkunrin atobinrin ninu iṣẹ ologun, a si ba wọn kẹdun. ‘’Mo maa too ṣe awọn ikede mi-in to ba kan, ṣugbọn wọn gbọdọ ni eto isinku ẹlẹyẹ ikẹyin to tọ si wọn pẹlu ami ẹmi idalọla orilẹ-ede yii na.” Ninu ọrọ tiẹ, Kọmiṣanna ọlọpaa ipinlẹ Delta, Olufẹmi Abaniwọnda, sọ pe ileeṣẹ ologun ko ti i fun awọn ọlọpaa laaye lati wọ Okuama ti wahala naa ti ṣẹlẹ. O ni gbogbo ilu naa ti di ahoro tan, ibẹ da bii agọ idakẹrọrọ ni. Aarẹ ile igbimọ aṣofin Naijiria, Godswill Akpabio ti sọ pe awọn ajagunta lo ṣekupa awọn ọmọ ogun Naijiria nipinlẹ Delta, kii ṣe araalu. Akpabio lo sọrọ naa niluu Abuja lasiko ti awọn asọfin n jiroro lori iṣẹlẹ ọhun. Ṣaaju ni aṣofin Edeh Dafinone, to n ṣoju aringbungbun Delta ti kọkọ ni o yẹ ki wọn ko ohun iranwọ ṣọwọ si awọn ti ọrọ naa kan. Ileeṣẹ ọmọ ogun ni ṣe lawọn to pa awọn ologun naa pa wọn ni ipakupa ti wọn tun yọ ọkan wọn. Ọpọ ibeere lawọn araalu n bere bayii lori iṣẹlẹ naa, lara rẹ ni pe ta ni awọn ologun naa, awọn wo wo lo pa wọn, ati bẹe bẹẹ lọ. Bo tilẹ jẹ pe ile aṣofin ni o ṣeeṣe ki awọn to pa awọn ologun naa jẹ ajagunta, ileeṣẹ ọmọ ogun ko gba ọrọ naa gbọ wọle rara. Lootọ ni ileeṣe ọmọ ogun sọ pe oun ko ni gbẹsan ikọlu naa ṣugbọn o ti ti gbogbo ọna to wọ ilu ti iṣẹlẹ ọhun ti waye. Orukọ awọn ologun naa ati oye wọn ree: Iroyin ni ija kan lo waye laarin ilu Okuama ati Okoloba ti wọn lọ yanju. Gẹgẹ bii atẹjade ileeṣẹ ọmọ ogun, ilu Okuoma ni wọn lọ lati lọ da alaafia pada nibẹ ki wọn to kọlu wọn. Lati inu oṣu Kinni, ọdun 2024 ni ija ti n waye laarin ilu mejeji. Iroyin ni ọrọ ilẹ lo fa ija laarin wọn latari bi awọn eeyan ilu kan ṣe n yẹ ara awọn ilu keji wo lori omi. Ileeṣẹ ọmọ ogun ni araalu kan ṣoṣo lo ku lasiko rogbodiyan naa amọ ọpọ eeyan lo gbagbọ pe awọn to ku ju bẹẹ lọ. Ijọba apapọ ati ijọba ipinlẹ Delta lo ti ṣeleri pe awọn yoo ṣewadii iṣẹlẹ naa, ti gbogbo awọn to si lọwọ ninu iku awọn ọmọ ogun Naijiria lọna aitọ yoo foju wina ofin. Adari ile aṣofin agba l’Abuja, Sẹnẹtọ Godswill Akpabio ti sọ pe kii ṣe awọn eeyan ẹkun Niger Delta lo ṣekupa awọn sọja mẹrindinlogun niluu Okuama ni ijọba ibilẹ guusu Ugheli nipinlẹ Delta. Akpabio sọrọ yii nigba tawọn aṣofin n jiroro lọjọ Iṣẹgun lori iṣẹlẹ iṣekupani awọn sọja to n lọ pẹtu si ija laarin ilu meji nipinlẹ Delta kawọn eeyan kan to dawọn lọna ti wọn si pa wọn. Ileeṣẹ ologun ti sọ ṣaaju pe awọn ọdọ ilu Okuama lo ṣiṣẹ laabi ọhun, amọ, wọn ni iwadii si n lọ lọwọ lati mu gbogbo awọn to ṣiṣẹ naa. Sẹnẹtọ Abdulaziz Yar’adua ti ẹgbẹ oṣelu APC to n ṣoju ẹkun aarin gbungbun ipinlẹ Katsina lo daba wi pe ki ijọba ṣe iwadii to muna doko lati mu awọn to ṣekupa awọn sọja naa. Gbogbo awọn sẹnẹtọ lo bẹnu ẹtẹ lu iṣẹlẹ naa, amọ, Akpabio sọ fun wọn pe ki wọn maa ti gbagbọ pe awọn eeyan Niger Delta lo pa awọn sọja naa. ‘’Awọn eeyan Niger Delta bọwọ fawọn ẹṣo eleto abo, idi niyi ti a fi gbọdọ ṣe iwadii lati mawọn to wa nidii iṣẹlẹ yii. O ṣeeṣe ko jẹ wi pe awọn agbenipa lati ilẹ okeere lawọn to ṣiṣẹ laabi yii. Ki i ṣe wi pe asiko ogun ni a wa, ko si ilu to maa pa iye awọn sọja yii. A gbọdọ mọ awọn to ṣiṣẹ yii ki wọn si jiya ẹṣẹ wọn’’ Akapabio lo sọ bẹẹ. Ileeṣẹ ọmogun Naijiria ti sọ pe awọn ko ni gbẹsan ṣoja mẹrindinlogun tawọn eeyan kan ṣekupa nipinlẹ Delta lọsẹ to kọja, amọ, awọn maa ri daju pe awọn to ṣiṣẹ laabi yii yoo foju wina ofin. Alukoro ileeṣẹ ọmogun Naijiria, Ọgagun agba Onyema Nwachukwu, sọ ninu atẹjade to fi sita loju opo X wọn pe kawọn eeyan maa ṣiṣẹ wọn lọ lai bẹru niwọn igba ti wọn ko ba ti wa lara awọn to dẹmi awọn sọja legbodo. Ọgagun Nwachukwu ni iṣekupani awọn sọja mẹrindinlogun ti wọn n lọ pẹtu si ija laarin ilu Okuama ati Okoloba ni ijọba ibilẹ guusu Ugheli nipinlẹ Delta buru jai, eyi to si yẹ ki gbogbo eeyan bu ẹnu ẹtẹ lu. ‘’Alaafia ati aabo awọn eeyan ẹkun Niger-Delta lawọn sọja ti wọn pa ni ifanna-fanṣu yii n lepa tawọn ọdọ ilu Okuama fi ṣekupa pa wọn. Awọn ọdọ yii tun ṣa oku awọn sọja naa ni iṣakuṣa, eyi to bani lọkan jẹ gan an. Ṣugbọn o ṣeni laanu pe afurasi lawọn eeyan ilu Okuama gan an ninu iṣẹlẹ iṣekupani yii,’’ Ọgagun Nwachukwu ṣalaye. O ni niṣe lawọn eeyan ilu Okuama n parọ fawọn akọroyin lori ohun to ṣẹlẹ dipo ki wọn fọwọ sowọpọ pẹlu ileeṣẹ ọmogun lati fọwọ ofin mu awọn to wa nidi iṣẹlẹ laabi yii. Ọgagun Nwachukwu ni eyi tumọ si pe awọn eeyan ilu yii mọ si iṣekupani awọn sọja tawọn ọdọ sẹkupa. Alukoro ileeṣẹ ọmogun sọ pe ko si iru irọ tawọn eeyan Okuama le pa fawọn akọroyin to le da iwadii to n lọ lọwọ duro. Ẹwẹ, ọgagba ileeṣẹ ọmogun ni Naijiria, Ọgagun Toareed Lagbaja naa tun ṣeleri wi pe ko si ibi tawọn to ṣekupa awọn sọja mẹrindinlogun naa le fara pamọ si ti ọwọ ofin ko ni to. Aarẹ orilẹ-ede Naijiria, Bọla Tinubu, ti ṣeleri pe awọn eeyan to pa ṣoja mẹrindinlogun nipinlẹ Delta lọsẹ to kọja yii ko ni i lọ lai jiya iwa ika ti wọn hu. Ninu atẹjade ti Aarẹ fi sita nirọlẹ ọjọ Aiku ọsẹ yii ti i ṣe ọjọ kẹtadinlogun, oṣu kẹta 2024 lo ti ṣapejuwe ipaniyan naa bii iwa ika ti ko si idi kan fun lati waye. Aarẹ Tinubu koro oju si bi ologun mẹrindinlogun to lọọ pẹtu saawọ ṣe pade iku ojiji. O ni ojo lawọn to pa wọn, ṣugbọn ọwọ yoo ba wọn, wọn yoo si jiya labẹ ofin. ‘’Gẹgẹ bi olori orilẹ-ede,mo ba gbogbo ọmọ Naijiria kẹdun iku awọn ologun to ṣubu loju ija yii, ko si idi kankan fun wọn lati ku iku ti wọn ku yii rara. ‘’Awọn ṣọja to ku ni Okuama yii ti darapọ mawọn akọni ọkunrin atobinrin ninu ologun ti wọn ku nigba ti wọn sin ilẹ baba wọn. ‘’A ko gbọdọ gbagbe wọn, pataki ni iṣẹ tawọn ologun n ṣe lorilẹ-ede. ‘’Mo ba ẹbi atawọn alajọṣiṣẹpọ awọn to doloogbe yii kẹdun. Ileeṣẹ ologun ti n gbe igesẹ lori iṣẹlẹ yii, awọn ojo to ṣeku pa wọn ko ni i lọ lai jiya’’ Bakan naa ni atẹjade Aarẹ  Tinubu yii ti fun ti olu ileeṣẹ ologun ilẹ wa laṣẹ lati wa awọn apaayan naa jade pẹlu gbogbo agbara wọn. Ọjọbọ, ọjọ kẹrinla oṣu kẹta 2024 ni rogbodiyan kan bẹ silẹ laarin awọn ọdọ agbegbe Okhuama ati Okoloba, nijọba ibilẹ Guusu Ugheli, nipinlẹ Delta. Awọn ṣọja gbera lati  63 Brigade lati lọọ pẹtu si rogbodiyan naa, ṣugbọn awọn ti wọn fẹẹ gbe nija ti dena de wọn, wọn si mu wọn balẹ lojiji doju iku. Olori ogun kan, Méjọ̀ meji, Kaputeeni kan, awọn ọmọ ogun mejila ati araalu kan ni wọn pa ninu ikọlu naa. Ọga ologun, Christopher Musa, ti paṣẹ pe ki iwadii to lọọrin bẹrẹ lori iku awọn eeyan to pade iku ojiji yii. Bakan naa lo paṣẹ pe ki wọn maa mu ẹnikẹni to ba lọwọ ninu ipaniyan naa. O fi kun un pe bawọn araalu ba le fa awọn to ṣiṣẹ ibi naa jade, ko si wahala. Ai le foju wọn han lo le ko idaamu ba gbogbo wọn. Ileeṣẹ ologun lawọn ti mu awọn eeyan kan lori isẹlẹ ọhun, igbesẹ si ti bẹrẹ lati tu aṣiri to wa nidii ikọlu naa gan-an. Ninu ọrọ tiẹ, Gomina ipinlẹ Delta, Sheriff Oborevwori, ṣeleri lati wa awọn to pa ṣọja wọnyi jade, o ni wọn yoo si jiya to tọ si wọn pẹlu. Gomina Oborevwori loun ba awọn ẹbi awọn ologun naa kẹdun, o ki wọn ku atẹmọra.
Wo àwòrán àti orúkọ́ èèyàn mẹ́jọ̀ tí iléeṣẹ́ ológun ń wá lórí ikú àwọn sọ́jà ní Delta,Ileeṣẹ ologun orilẹede Naijiria ti gbe aworan ati orukọ afurasi mẹ́jọ ti wọn lo lọwọ ninu iku awọn ọmọ ogun nipinlẹ Delta jade. Gẹgẹ bi wọn ṣe sọ lori opo ayẹlujara X, ninu ikede kan ni owurọ Ọjọbọ, ileeṣẹ ologun ni awọn eeyan ọ̀hun ni awọn n wa lori iku awọn ọmọ ogun nipinlẹ Delta. Ọjọ kẹtadinlọgbọn oṣu kẹta ọdun 2024 ni Aarẹ Bola Tinubu, awọn gomina, mọlẹbi ati awọn eekan mi wa nibi eto isinku awọn ọmọ ologun ni aaye isinku awọn ọmọ ologun Naijiria. Awọn afurasi mẹjọ ni ileeṣẹ ologun ti wa gbe aworan pẹlu orukọ wọn sita. Lara wọn ni ati ri Akevwru Daniel Omotegbono, Ọjọgbọn Ekpekpo Arthur, Andaowei Dennis Bakriri, ati Igbli Ebi. Awọn yooku ni Akata Malawa Davi, Sinclear Oliki, Clement Ikolo Oghenerukevwe ati Reuben Bara. Aarẹ orileede Naijiria Bola Tinubu ti fi ami ẹyẹ da awọn ọmoogun Naijiria ti wọn ṣeku pa ni ipinlẹ Delta lọla. Lasiko ti isinku wọn waye ni aaye isinku awọn ologun Naijiria to wa ni olu ilu Naijiria, Abuja, ni ikede yi ti waye. Aarẹ Tinubu,awọn mọlẹbi oloogbe ati awọn olori ileeṣẹ ologun Naijiria to fi mọ awọn Gomina ipinlẹ kọọkan lo pejui sibi ayẹyẹ yii. Nibi eto isinku naa, aarẹ Tinubu sọ pe ijọba yoo ṣeto eto ẹkọ ọfẹ titi de fasiti fawọn ọmọ awọn ọmọ ogun to padanu ẹmi wọn ni ipinlẹ Delta. Bẹẹ lo paṣẹ ki awọn eleto tara yanju gbogbo ajẹmọnu to ba tọ si awọn idile awọn ọmo ọgun yi laarin aadorun ọjọ. Ko tan sibẹ aarẹ tun jẹjẹ ipese ile nibi kibi to ba wu wọn lorileede Naijiria fun awọn idile ọgagun mẹrin to wa laarin wọn ati awọn ọmọ ogun mẹtala to pẹlu padanu ẹmi wọn ninu iṣelẹ buruku yii. Aarẹ tẹnumọ pe awọn yoo ṣa gbogbo apa lati ri wi pe awọn to ṣekupa awọn ọmọ ogun yi fọju wina ofin. Ẹwẹ, ọkan ninu awọn amugbalẹgbẹ aarẹ Tinubu, Bayo Onanuga, ti ṣalaye ẹkunrẹre lori iru ami ẹyẹ ti aarẹ fi da awọn ọmọ ogun to padanu ẹmi wọn yi lọla. Loju opo rẹ ni Twitter lo fi alaye yi si pẹlu aworan to ṣafihan orukọ ẹnikọọkan ati iru ami ẹyẹ ti aarẹ fi da wọn lọla. Awọn mẹrin ninu wọn gba ami ẹyẹ MON taa mọ si Member of the Order of the Niger(MON) ti ọkan ninu wọn si gba ami ẹye Federal Republic Medal 1. Awọn mejila to  ku gba ami ẹyẹ Federal Republic Medal 11. Aworan orukọ wọn ati ami ẹyẹ ti onikaluku gba gẹgẹ bi Onanuga ṣe ṣalabapin rẹ loju opo rẹ ree: Ileeṣẹ ologun Naijiria ti kede pe Ọjọru, ọjọ kẹtadinlọgbọn, oṣu Kẹta, ọdun 2024 ni wọn yoo sinku awọn ologun mẹtadinlogun to padanu ẹmi wọn niluu Okuama, nipinlẹ Delta. Aago mẹta ọsan ni eto isinku naa yoo waye ni itẹ oku awọn ologun apapọ orilẹ-ede Naijiria. Isinku yii n waye lẹyin ti rogbodiyan laarin Okuama ati Okoloba, pa awọn ṣọja mẹtadinlogun ọhun. Gẹgẹ bi ileeṣẹ ologun to fi aworan awọn ṣọja to doloogbe naa sita loju opo X wọn ṣe ṣalaye, awọn to padanu ẹmi naa ni: Ọga awọn ọmọ ogun Naijiria, Ọgagun Christopher Musa, sọ pe ileeṣẹ ologun mọ awọn eeyan to pa awọn ṣọja mẹtadinlogun naa. O ni asiko diẹ lo ku tawọn yoo fi ridi iṣẹlẹ yii patapata, nitori awọn n ṣewadii rẹ gidi. ‘’ Ọgagun A.H Ali ti wọn pa ninu awọn eeyan wa yii, fẹẹ fopin sawọn amookunṣika to wa nidii jiji epo rọbi ni Delta ni wọn fi pa a. ‘’Awọn alajangbila yii naa ni nnkan ija pupọ lọwọ, awọn ni wọn lo anfaani ikọlu yẹn lati pa Ọgagun Ali.’’ Bo tilẹ jẹ pe ibẹrubojo ohun ti awọn ologun le ṣe lati gbẹsan ti mu ilu Okuama ati agbegbe rẹ tuka, sibẹ, awọn ṣọja sọ pe kawọn araalu naa maa ba iṣẹ oojọ wọn lọ. Wọn ni ti awọn ba tilẹ n mu awọn ọdaran, ẹni ti ko ba jẹ gbii ninu araalu ko ni i ku gbii. Tẹ o ba gbagbe, Ọjọbọ, ọjọ kẹrinla, oṣu Kẹta, 2024, ni awọn ologun mẹtadinlogun naa padanu ẹmi wọn lasiko ipẹtu-saawọ ni Okuama, ipinlẹ Delta.
"Saudi Arabia: Jí foonu ọkọ rẹ̀ wò, kóo fi ẹ̀wọ̀n jura,Ẹ̀wọ́n ọdun kan tàbí owó ìtanràn ẹgbẹ̀rún lọ́nà mẹ́tàlẹ́láàádóje dọ́là ni aya tó bá jí foonu ọkọ rẹ̀ wò yóò san ní orílẹ̀-èdè Saudi Arabia. Èyí ni òfin tuntun kan tí wọn sẹ̀sẹ̀ gbé jáde èyí tó wà láti dáábò bo ìwà ọmọlúwàbí àti tara ẹni. Bákan náà ni òfin yìí wà láti dáábò bo àwọn ọkọ lọ́wọ́ ìyàwó wọn. Ní orílẹ̀-èdè Saudi Arabia, ìyàwó tó bá ń fẹ́ kọ ọkọ rẹ̀, tó sì fẹ́ gba owó ìdákọmu lọ́wọ́ ọkọ rẹ̀, gbọdọ̀ fi ẹ̀rí tó dájú sílẹ̀ pé ọkọ òun ń fi ìyà jẹ òun tàbí pé ó ń se àgbèrè níta. Bẹ́ẹ̀ sì ni fóónù ni orísun ẹ̀rì tó fẹsẹ̀múlẹ̀ fún ẹ̀sùn àgbèrè. Nibo ni ọrọ wa de duro? Ẹgbẹ̀rún lọ́nà mẹ́tàlẹ́láàádóje dọ́là ($133,000)ni owó ìtanràn Sùgbọ́n òfin tó ń gbógun ti ìwà ọ̀daràn lórí ẹ̀rọ ayélujára ní orílẹ̀-èdè Saudi Arabia sọ pé ""tóo bá fi jí fóónù wò, tàbí gba ìròyìn tàbí sẹ́bùrú ìròyìn láti ipasẹ̀ ìtàkùn àgbáyé láì gba àsẹ tó bófinmu jẹ́ ìwà ọ̀daràn."" Ẹgbẹ̀rún lọ́nà mẹ́tàlẹ́láàádóje dọ́là ($133,000) sì ni owó ìtanràn fún ìyàwó tó bá dán àsà yìí wò. Koda, ileeṣẹ iroyin Riyadh ṣalaye siwaju pe igbesẹ yii ni wọn ni o di dandan lati dena ibanilorukọjẹ ati idunkooko mọni lọna aitọ"
Obìnrin ẹni ọdún 45 gbé ọkọ rẹ̀ lọ ilé ẹjọ́ lórí ẹ̀sùn pé kò mú òun lọ Saudi Arabia,Obinrin ẹni ọdun marundinlaadọta kan, Karima Nuhu ti gbe ọkọ rẹ, Musa Falalu, lọ sile ẹjọ kan nipinlẹ Kaduna lori ẹsun pe o kọ lati mu oun lọ si Saudi Arabia. Karima, to n fi agbegbe Rigasaa niluu Kaduna ṣebugbe sọ fun ile ẹjọ naa pe ọdun mẹrin lawọn fi wa gẹgẹ bii tọkọ-taya, ṣugbọn oṣu meji pere lo fun oun lounjẹ. O tun sọ fun ile ẹjọ ọhun pe ọkunrin naa lu oun ni jibiti, to si gba gbogbo owo ọwọ oun pata, lẹyin eyii ti o kọ oun silẹ. O ni “O sọ fun mi pe oun padanu iṣẹ oun gẹgẹ bii awakọ amọ oun riṣẹ mii lorilẹ-ede Saudi Arabia, to si bẹbẹ pe ki n ni suuru pẹlu ileri pe oun yoo mu mi lọ sọhun.” “Lati igba naa wa, emi ni mo n bọ ara mi, koda mo tun n ya owo fun paapaa lara owo ti mo fi pamọ ko le mu mi lọ si irinajo ọhun amọ lẹyin to gba gbogbo nnkan to fẹ gba lọwọ mi tan, o kọ mi silẹ.” Nigba ti ilẹ ẹjọ bere lọwọ rẹ boya o ni ẹlẹri, o ni “Mi o ni ẹlẹri kankan ayafi Ọlọrun ti yoo ṣedajọ gbogbo wa ni ikẹyin.” Amọ olujẹjọ ti fesi pe irọ ni gbogbo nnkan ti obinrin naa sọ fun ile ẹjọ. O fi kun pe oun ti kọ obinrin naa silẹ ṣaaju igbẹjọ ọhun. Adajọ Anass Khalifa to gbọ ẹjọ naa fidi ikọsilẹ tọkọ-taya ọhun mulẹ, lẹyin naa lo ni oun ko ni gbọ ẹjọ naa mọ ayafi ti olupẹjọ ba mu ẹlẹri wa. Lẹyin naa lo wọgile si igbẹjọ ọhun.
Ìjọba Saudi Arabia yóò fàyè gba ilé ọtí àkọ́kọ́ láti ọdún 1952,Orilẹ-ede Saudi Arabia ti kede pe oun yoo ṣi ile ọti kan laipẹ. Ile ọti naa ni yoo jẹ akọkọ iru rẹ ninu itan Saudi Arabia lati nnkan bii aadọrin ọdun sẹyin, yoo si wa fun awọn alejo tii kii ṣe Musulumi nikan. Awọn alaṣẹ Saudi sọ pe awọn ti yoo maa na ile ọti naa yoo jẹ awọn aṣoju ijọba ilẹ okeere ti wọn ti maa n ko ọti wọ ilẹ naa ṣaaju ninu apo ilewọ ti wọn n pe ni “diplomatic pouches.” Wọn ni ile ọti ọhun yoo gbogun ti iṣoro tita ọti lọna ti ko ba ofin mu nilẹ ọhun. Lati ọdun 1952 ni Saudi ti fofin de ọti tita, iyẹn lẹyin ti ọkan lara awọn ọmọkunrin ọba Abdulaziz yinbọn pa aṣoju ilẹ Gẹẹsi kan lẹyin to mu ọti yo tan. Ileeṣẹ iroyi AFP ati Reuters jabọ pe agbegbe ti awọn aṣoju ijọba ilẹ okeere n gbe ni ile ọti naa yoo kalẹ si, ati pe laarin ọsẹ diẹ si asiko yii ni wọn yoo ṣi ile ọti ọhun. Wayi o, yatọ si pe ile ọti naa kii ṣe fun gbogbo araalu, awọn ofin mii tun ran mọ ọ. Ẹwẹ, Reuters jabọ pe awọn ofin naa ko ni mulẹ ju bo ṣe yẹ lọ. Ti ẹ ko ba gbagbe, eewọ ni ọti mimu labẹ ẹsin Islam, amọ awọn ilẹ ẹlẹsin Musulumi bii UAE ati Qatar ti faye gba ọti tita lawọn ile ijo kan.
Tala Safwan ọmọ Egypt tí wọ́n mú ní Saudi ní ọ̀rọ̀ tí n bá ọ̀rọ̀ bọ̀ lórí rẹ̀,Gbajugbaja lori ẹrọ ayelujara lorilẹede Egypt ni wọn ti fi panpẹ ọba  mu ni Saudi Arabia fun ẹsun pe o fi ohun to n sọrọ nipa ibalopọ abo si abo si ori ẹrọ ayelujara. Tala Safwan to ni ẹniyan miliọnu marun un to n tẹle ni ori ẹrọ ikansiraẹni TikTok, to si tun ni iye eniyan to to 800,000 lori You tube, ni wọn fi ẹsun ọhun kan. Ileeṣẹ ọlọpaa lorilẹede naa ni fidio to fi si ori ayelujara naa le ṣekoba fun ihuwasi awọn eniyan lawujọ. Amọ arabinrin naa ni kii nkan ti oun n ro ni ọkan niyẹn. Tala Safwan ni o ni irun dudu kekere pẹlu oju to famimọra paapaa awọn ọdọ ni orilẹede naa. Awọn fidio rẹ ni o ma n niiṣe pẹlu nkan to n ṣẹlẹ ni orilẹede naa, iroyin kaakiri ati awọn ohun ti awọn ololufẹ rẹ ma a fẹran lati mọ. Iṣẹ rẹ dabi awọn ilumọọka lori ayelujara kaakiri agbaye bii tirẹ Amọ eleyii to ṣẹṣẹ ṣe yii ko ba awọn eniyan lara mu. Ninu fidio naa lo ti n ba arabinrin kan sọrọ̀ to jẹ ọrẹ rẹ ara Saudi to pe wa si ile rẹ. Amọ awọn oun to bẹrẹ si ni sọ le tunmọ si ọrọ ibalopọ tabi to niiṣe pẹlu rẹ. Eleyii mu ki awọn eniyan bẹrẹ si ni sọrọ nipa rẹ lori ẹrọ ayelujara paapaa lori Twitter pẹlu Hashtag ‘’Tala Offends Society.’’ Ninu  atẹjade ti ileeṣẹ ọlọpaa fi lede ti wọn ti fi lede pe awọn ti fi panpẹ ọba mu arabinrin kan ti o ṣeeṣe ki ihuwasi rẹ da wahala silẹ Amọ wọn ko darukọ rẹ. Ohun ti wọn ṣe ni pe wọn fi fidio naa silẹ ti wọn si safihan oju rẹ amọ ti wọn bo oju ọrẹbinrin rẹ naa.
Èyí ni àlàyé Saudi lórí ìdí tí wọ́n fi dá àwọn Alálàájì ọmọ Nàìjíríà padà sílé,Ileeṣẹ to n ri sin irinajo wọ orilẹ-ede Saudi Arabia ti ṣalaye idi ti wọn fi da awọn alalaaji 177 pada si Naijiria lẹyin ti wọn de Jeddah. Ijọba Saudi sọ pe awọn eeyan naa ko tẹle ofin iwọle s’orilẹ-ede awọn ni. Ọjọru ọsẹ yii tii ṣe ọjọ kẹẹẹdogun, oṣu kọkanla ọdun 2023 ni awọn alaṣẹ ileeṣẹ to n ri si iwọle-wọde s’orilẹ ede naa ṣalaye, pe awọn eeyan tawọn da pada naa ko fi awọn akọsilẹ to ba ohun ti wọn fẹ wa ṣe mu silẹ ninu awọn iwe ti wọn kọwọ bọ lasiko ti wọn n ṣeto irinajo naa. Eyi ni wọn lo fa a to fi jẹ pe fisa ti ko tọ si wọn ni wọn gba lati wọ Saudi. Wọn ni nigba tawọn si ti fidi eyi mulẹ, ko sohun to kan mọ ju kawọn da awọn tọrọ naa kan pada si Naijiria ti wọn ti n bọ lọ. Atẹjade to wa lati ileeṣẹ ijọba Saudi Arabia naa sọ pe, ''ẹmbasi Saudi Arabia to wa l’Abuja fẹ ṣe awọn alaye kan ti yoo jẹ kawọn eeyan mọ otitọ nipa awọn eeyan ta a da pada si Naijiria lati Jeddah lasiko ti wọn fẹẹ wọ Saudi. Awọn arinrinajo ti a da pada ko tẹle ofin to de wiwọle siluu wa ni. Ohun ti wọn kọ ranṣẹ lo fa iru fisa ti wọn gba, eyi ti ki i ṣe iru fisa to yẹ ki wọn gba rara, nigba ti wọn si de lawa ṣẹṣẹ mọ. Ohun to fa a ta a fi da wọn pada niyẹn.’’ Ileeṣẹ to n ri si irinajo silẹ Saudi naa sọ pe o ṣe pataki kawọn arinrinajo maa tẹle ofin to de irinajo wọn, ati ohun ti wọn fẹẹ waa ṣe niluu naa . Wọn ni ki wọn ri i pe gbogbo rẹ wa ni ibamu pẹlu ohun ti wọn fẹẹ waa ṣe ki wọn too gbera lorilẹ-ede wọn rara, kiru ohun to ṣẹlẹ yii maa baa waye mọ. Eyi ki i ṣe fawọn eeyan Naijiria nikan bi wọn ṣe ṣalaye, fun gbobo arinrianjo kaakiri agbaye ni.
Ọ̀pọ̀ ènìyàn pàdánù àǹfàní láti ṣe Hajj 2022,Kò dín ní ẹgbẹ̀rún mẹ́jọ àwọn tó fẹ́ lọ sí Saudi Arabia ní ọdún yìí láti lọ ṣiṣẹ́ Hajj ló ṣeéṣe kí wọ́n má ríbi lọ bí ó ṣe kú ọjọ́ kan tí ìjọba Saudi yóò gbé ilẹ̀kùn rẹ̀ tì pa. Ní ọjọ́ Ajé, ọjọ́ Kẹrin, oṣù Keje ní àjọ tó ń mójútó ètò Hajj ṣíṣe ní Nàìjíríà, NAHCON, kéde wí pé ìjọba Saudi ti fún Nàìjíríà ní àǹfàní ọjọ́ méjì si láti kó àwọn tó fẹ́ ṣiṣẹ́ Hajj wọlé. Èyí túmọ̀ sí wí pé kíkó àwọn tó fẹ́ ṣe Haj  wọ Saudi tó yẹ kó wá sópin ní ọjọ́ Ajé ni wọ́n ti sún sí ọjọ́rú. Bí ó tilẹ̀ jẹ́ pé ìròyìn yìí fi àwọn kan lọ́kàn balẹ̀ láti ṣì tún lè kópa níbi Hajj ọdún yìí síbẹ̀ ọ̀pọ̀lọpọ̀ àwọn tó ti fẹ́ lọ fojú kan sàárè ànọ́bí láti ọdún 2020 ni ó ṣeéṣe kí wọ́n tún má ribi lọ ní ọdún yìí. Ní báyìí ọ̀pọ̀lọpọ̀ àwọn ìpínlẹ̀ ló ti ń dá àwọn ènìyàn rẹ̀ tí kò rí bi kó lọ sí Hajj padà nítorí àwọn kùdìẹ̀kudiẹ kan. Lára àwọn ìpèníjà tí wọ́n ń kojú ni wí pé àwọn owó tó yẹ kí àwọn tó ń mójútó iṣẹ́ Hajj ní Saudi kò rí owó tó yẹ kí wọ́n fi pèsè físà, oúnjẹ àti ibùgbé fún àwọn tó fẹ́ ṣe Hajj. Bí NAHCON ṣe ti sọ wí pé àwọn ti san owó náà sí akoto owó Saudi ni Saudi ní àwọn kò rí owó kankan tó sì ṣokùnfà ìdí tí àwọn ènìyàn kò fi rí bi lọ sí Hajj. Kò dín ní àádọ́jọ ènìyàn tí kò ní rí bi kópa nínú ètò Hajj ọdún yìí ní ìpínlẹ̀ Oyo nítorí wọn kò rí físà gbà ní orílẹ̀ èdè Saudi. Alága àjọ tó ń mójútó ìrìnàjò lọ sí ilẹ̀ mímọ́ tẹ̀ka mùsùlùmí, Ọ̀jọ̀gbọ́n Sayed Malik nígbà tó ń bá àwọn akọ̀ròyìn sọ̀rọ̀ ní abala àwọn tó kẹ́yìn láti lọ sí ilẹ̀ mímọ́ náà ti balẹ̀ sí Jedda ní òwúrọ̀ ọjọ́ Ìṣẹ́gun. Malik ṣàlàyé wí pé àwọn ènìyàn ìpínlẹ̀ náà yàtọ̀ sí àádọ́jọ tí Saudi kò fún ní físà, gbogbo àwọn tó kù ló ti balẹ̀ sí Saudi láti ṣiṣẹ́ Hajj wọn. Bákan náà ló ní gbogbo àwọn tí kò ríbi lọ sí Hajj ọdún yìí tó bá fẹ́ gba owó wọn padà ní gómìnà Seyi Makinde ti pàṣẹ wí pé kí àwọn dá owó wọn padà lẹ́sẹ̀kẹsẹ̀. Àmọ́ ó ní àwọn tí kò bá gba owó wọn padà ní àwọn yóò kọ́kọ́ dá lóhùn ní ọdún tó ń bọ̀ àti pé wọn kò ní fi kún owó tí wọ́n máa san lọ́dún tó ń bọ́ rárá. Ní ìpínlẹ̀ Bauchi ẹ̀wẹ̀, àádọ́jọ ènìyàn náà ni kò ní àǹfàní láti ṣe Hajj ọdún yìí bí àwọn náà kò ṣe rí físà gbà. Nígbà tó ń bá àwọn akọ̀ròyìn sọ̀rọ̀, akọ̀wé àgbà àjọ tó ń mójútó ìrìnàjò Hajj ní ìpínlẹ̀ Bauchi, Abdurrahman Idris ní àwọn àádọ́jọ tí NAHCON ṣe àdéhùn fún àwọn láti kó lọ ni kò bọ́ si mọ́. Idris pàrọwà sí àwọn tí kò ríb lọ náà láti gbà á gẹ́gẹ́ bí àmúwá Ọlọ́run àti wí pé ó ní òhun tí Ọlọ́run fi ṣe. Ó ni àwọn ti fún ẹnì kọ̀ọ̀kan wọn ní ẹgbẹ̀rún márùn-ún náírà láti fi wọkọ̀ padà sílé kóówá wọn. Bákan náà ni ọmọ ṣe sorí fún àwọn àádọ́jọ mìíràn ní ìpínlẹ̀ Niger. Àwọn ènìyàn tó fẹ́ ṣe ìrìnàjò lọ sí Saudi ni kò rí físà nítorí kò sí orúkọ wọn lórí ẹ̀rọ àwọn tó ti sanwó ní ìpínlẹ̀ náà. Àjọ Hajj ìpínlẹ̀ náà ní àwọn ti ń ṣèwádìí gbogbo àwọn ẹ̀sùn bẹ́ẹ̀ tí àwọn ènìyàn ti ń fi sùn.
"Africa Eye Migrants: Àwọn tó ń fẹsẹ̀ rìn sálọ orílẹ̀èdè míì ṣe fídíò ráńṣẹ́ sílé,Lọdọọdun ni ẹgbẹgbẹrun awọn eeyan lati orilẹede Ethiopia n fi ẹsẹ rin sa kuro niluu ara wọn lọ si orilẹede Saudi. O maa n to irin kilomita ẹgbẹrun meji ti wọn maa n rin lati Ethiopia lọ si Saudi Arabia. Ninu ki wọn gbiyanju lati gba ọna oju omi okun pupa, ki wọn maa pọn apata atawọn oke nla nla, inu igbo aginju ti awọn to wa nilu ilu ko lee ri wọn tabi awọn ọna oju ogun. ""Pupọ ninu wa ko la a ja, a ni lati sin wọn sinu iyẹpẹ. Lati igba ti mo ti pada de ni mo ti n sọ fun gbogbo eeyan pe ki wọn ma wa gba ọna yii salọ mọ"". Àkàrà tú sépo! Ikọ̀ ọ̀tẹlẹ̀múyẹ́ BBC tú àṣírí bí SARS ṣe ń fìyà jẹ aráàlú ""Shrine"" ni wọ́n ń pé ọ́fíísì wa táa ti ń sanwó òṣìṣẹ́fẹ̀yìntì"", BBC Africa Eye tú àṣírí wọn Wo ìgbé àyé ìyá àti ọmọbìnrin rẹ̀ tó ń fi iṣẹ́ aṣẹ́wó jẹun Ẹ wo ààrẹ kan lásán làsàn, tó ń gba ẹ̀tọ́ ọmọ Nàíjíríà le wọn lọ́wọ́ 'Sister Tope Alabi yà mí lẹ́nu gan o pé ""Oniduro mi"" kìí ṣe orin tó yẹ kí Ọlọ́run fún mi' BBC Yoruba ba lara awọn to n salọ yii rinrinajo diẹ nibi ti wọn ti n ṣalaye bi iku ṣe maa n he wọn lawọn ọna ẹburu yii, ọtọ ni bi wọn ṣe n koju awọn adigunjale iṣẹ ati ebi ninu oju ọjọ to gbona tun gbona janjan pẹlu oorun to to onipele aadọta (50 degree). Eyi ko jẹ ko ya eeyan lẹnu pe wọn n ku lọna tabi ki ọpọlọpọ wọn pada di atọrọjẹ loju popo. Wọn sọ awọn aṣiri to di imọran fun awọn mii to ba n gbiyanju lati sa kuro lorilẹede wọn lati wo ohun toju wọn n ri lawọn ọna ẹburu ti wọn n gba. Alaseyori kọ́ ló ni orin ""Oniduro Mi"", àmọ́ ìdí tí mi ò  ṣe bá a jà pé ó jí orin mi kọ nìyìí - Tolu Adelegan Kò sí olùfẹ̀hónúhàn kankan ní àhámọ́ ọlọ́paà nítorí ìwọ́dé June 12 - Frank Mba 'Walahi òótọ́ ni pé Fulani ń dá àwọn èèyàn lọ́nà nílẹ̀ Yorùbá, ìrírí mi rèé nínú  igbó Ijebu-Ode'"
Saudi Arabia, Eid /Al Fitri: Wo bí wọ́n ṣe kírun ìtúnu àwẹ̀ Ramadan 2021 ní Makkah àti Medina lónìí,Lonii ni wọn kirun itunu aawẹ ni Saudi Arabia pẹlu awọn musulumi mii ni agbaye.
Aláboyún kan láti Naijiria bímọ sí Hajj nílùú Makkah,Obìnrin kan lara awọn to lọ si Hajj ọdun 2023 lati Naijiria, ti bímọ silu Mecca. \n\nIleesẹ eto ilera orile-ede Saudi Arabia sọ pe obìnrin naa ni ẹni àkọ́kọ́ to bímọ ni Hajj 2023 lai ṣe iṣẹ́ abẹ. \n\nIleewosan ìgbẹ̀bí ati itọju ọmọdé niluu Makkah ni obìnrin naa bímọ si lasiko ti iṣẹ́ Hajj de oju ami lọjọbọ. \n\nNinu atẹjade ti wọn fi sita, ọkùnrin ni ọmọ naa, eyi ti wọn ti sọ orúkọ rẹ ni Abdul Rahman. \n\nÀwọn aláṣẹ ní lọ́dọọdún ni iléèwòsàn naa ma n gbalejo awọn obinrin to fẹ́ bímọ lasiko Hajj. \n\nLara ilana irinajo Hajj ni pe alaboyun ko gbọdọ kopa, eyi lo si mu ki àjọ to n mojuto eto naa ni Naijiria, NAHCON, ma a ṣe ayẹwo oyun fun awọn obinrin ki wọn to gba iwe ìrìnnà fun wọn. \n\nSugbọn ṣá, àjọ naa ni obìnrin alaboyun  marundinlọgọrin lo gba ọna ẹ̀bùrú wọ Saudi Arabia fun Hajj lai ṣe ayẹwo oyún. \n\nOlori ikọ eto ilera fun NAHCON, Dokita Usman Galadima sọ fún àwọn akọ̀ròyìn ni Makkah pe wọn kii faaye gba àwọn alaboyun ni Hajj lati dena wahala airo tẹ́lẹ̀ to le ba wọn nitori bi oorun to mú jù ni Saudi, ati àwọn iṣẹ́ Hajj to lágbára lati ṣe. Ọ̀kan lára òpó márùn-ún tó gbé ẹ̀sìn Islam ró ni lílọ sí Hajj jẹ́. Ohun ni opo karùn-ún èyí tó kẹ́yìn nínú òpó tí ẹni tó bá jẹ́ Mùsùlùmí gbọ́dọ̀ tẹ̀lé tó sì jẹ́ dandan fún gbogbo Mùsùlùmí. Ní ìlú Mecca ní orílẹ̀ èdè Saudi Arabia ni Hajj ṣíṣe ti máa ń wáyé ní ọdọọdún tí ọ̀pọ̀lọpọ̀ Mùsùlùmí káàkiri orílẹ̀ èdè àgbáyé sì máa ń péjọ sí láti ṣe ìjọ́sìn wọn. Hajj ṣíṣe pọn jẹ́ ọ̀ranyàn fún Mùsùlùmí lọ́kùnrin àti obìnrin tó bá ti bàlágà (dàgbà), tó ní owó lọ́wọ́, tó sì tún ní àlàáfíà pípé láti lọ ní ẹ̀ẹ̀kan. Lílọ sí Hajj ju ìgbà ẹyọ̀kan lọ kìí ṣe ohun tó burú rárá níwọ̀nba ìgbà tí ènìyàn bá ní owó rẹ̀ lọ́wọ́ tí àláfíà rẹ̀ náà sì pé pérépéré. Ìgbàgbọ́ àwọn Mùsùlùmí ni pé tí ènìyàn bá ṣe iṣẹ́ Hajj gẹ́gẹ́ bí Ọlọ́run ṣe pa á láṣẹ nínú ìwé mímọ́ Àlìkùránì, gbogbo nǹkan tí àwọn bá béèrè fún ní Hajj ló máa wá sí ìmúṣẹ àti pé gbogbo ṣẹ̀ṣẹ̀ tó bá ní lọ́rùn ni Ọlọ́run máa parẹ́ fun. Ṣíṣe Hajj jẹ́ ohun iduunu fún àwọn Mùsùlùmí tó sì tún máa ń jẹ́ àsìkò tí wọ́n ní láti fi sún mọ́ Ọlọ́run.
Kádàrá ní ọ̀rọ̀ ẹ̀dá láyé, Mo gbà pé Ọlọrun ló kọ ikú ọkọ mi ni Saudi Arabia,Mo gba pé a dá mi sí láti tọ́jú àwọn ọmọ wa mẹta ti ọkọ mi fi sílẹ̀ lọ ni- Yetunde Morenikeji Raji Abilekọ Yetunde Morenikeji Raji to jẹ aya oloogbe Ajani Raji ba BBC Yorùbá sọrọ lori iṣẹlẹ to gba ẹ̀mí ọkọ rẹ to tun sọ oun di aláàbọ̀ ara. O  mẹnuba bi ọna iṣẹ naa ṣe ṣi silẹ fun ọkọ rẹ ni Saudi lẹyin to ṣiṣe pelu UCH àti fasiti LAUTECH Yetunde Raji sọ nipa bi wọn ṣe kàgbákò ni ó ku ọ̀la ti oun a pada si orilẹ-ede Naijiria.
O kéré sí nọ́mbà! Anthony Joshua fi ẹ̀ṣẹ́ Sagamu fọ́ Francis Ngannou lẹ́nu ní Saudi Arabia,Abẹsẹkubiojo ọmọ Naijiria ati orileede Britain nii, Anthony Joshua ti ni ki  Francis Ngannou ṣẹnu kẹmu pẹlu bo ṣe fẹsẹ wo lẹnu ninu idije to waye laarin awọn mejeeji lorileede Saudi Arabia. Abala keji idije naa ni Joshua ti lu Ngannou lalubami. Koda ninu abala kini idije naa ni o ti kọkọ fẹsẹ wo lulẹ ko to wa pari iṣẹ lara rẹ ni abala keji. Bi ẹni mutika ni Ngannou ṣe n ta gọrọ gọrọ nigba to dide nibi to wo lulẹ si ki Anthony Joshua to fi bajinatu ẹsẹ da bira si lara. Adari idije naa ṣiju aanu wo Ngannou to si sọ pe o to gẹ. Wọn ni lati wa awọn olutọju ilera lati ṣabẹwo si tori iya ti Joshua fi jẹ. ‘’Mo n pada lọ sinu ibuba mi lẹyin ija yi. Bi wọn ba tu mi silẹ pada mo tun maa doju ija kọ ẹni ba yọju si mi.’’ Esi ree ti Anthony Joshua fọ lẹyin idije naa gẹgẹ bi Tyson Fury to di bẹliiti WBC lagbaye mu ṣe n wo lẹgbẹ ibi ti ija naa ti waye. Nigba ti Fury ati Ngannou koju ni oṣu Kẹwaa, o tiraka lati bori rẹ ni tohun ti pe Ngannou fẹyin rẹ lelẹ ninu idije naa. Ami ayo kan lo fi ṣagba Ngannou. ‘’Nigba ti mo ri ija to waye laarin Ngannou ati Fury, mo ni o di dandan ki emi naa koju arakunrin Ngannou yi.Akikanju abẹṣẹkubiojo nii ṣe ko si tunmọ si pe ifidirẹmi rẹ yi buu ku rara ati rara’’ ‘’Mo sọ fun pe ko ma fi iṣẹ abṣẹsẹkubiojo yi silẹ. Lẹnu igba to bẹrẹ awọn ogbontarigi meji lo ti koju bayii.’’ Igba kẹẹrin ree ti Anthiny Joshua yoo jawe olubori laarin oṣu mọkanla. Eyi si n tọka si pe bo pẹ bo ya igbadi abẹsẹkubiojo to fakọyọ lagbaya to  n foju sun yoo ja mọ lọwọ laipẹ. Olupolongo idije ere idaraya nii  Eddie Hearn ti kesi Anthony Joshua latikoju ẹnikẹni to ba jawe olubori laarin Tyson Fury ati Oleksandr Usyk. Awn mejeeji yoo gbena woju ara wọn loṣu Kaarin ọdun yi lati mọ ẹni ti yoo gba bẹliiti. Aaye si tun wa fun wọn lati koju pada lẹẹkan si ki ọdun i to pari. ''Mi o ni ja laarin ọdun marun un.''Joshua fikun. O ni ''Eddie Hearn ati awọn ikọ mi yoo maa dari eto ọjọ iwaju mi.''
"Bola Tinubu: Ojú ọjọ́ ti kò dára ṣèdíwọ́ fáwọn èèkànlú láti bá Asiwaju ṣe ọjọ́ ìbí ní Kano,Yoruba ni riro ni ti eniyan amọ sise ni ti Ọlọrun nitori ko si ẹda to mọ ọla. Bẹẹ ni ọrọ ri nibi eto idanilẹkọ ọlọdọọdun, ikejila iru rẹ, ti wọn gbe kalẹ lati sami ọjọ ibi asaaju ẹgbẹ oselu APC, Asiwaju Bola Tinubu nilu Kano. Idi ni pe ọpọ awọn eeyan jankan jankan to yẹ ko peju sibi ayẹyẹ naa ni ko le lọ nitori oju ọjọ ti ko dara. Oju ọjọ to mẹhẹ naa lo se idiwọ fun baalu wọn lati fo lọ silu Kano nibi ti idanilẹkọ ọjọ ibi naa ti n waye. Lara awọn eekanlu ti oju ọjọ sediwọ fun lati peju sibi ayẹyẹ naa ni igbakeji aarẹ Yemi Osinbajo, Minisita fọrọ abẹle, Rauf Aregbesola ati olori ile asojusofin nilẹ wa, Femi Gbajabiamila. Awọn yoku ni akọwe fun ijọba apapọ Naijiria, Boss Mustapha, Minisita feto iroyin ati asa, Lai Muhammed atawsn eeyan jankan jankan miran. Nigba to n fidi isẹlẹ yii mulẹ ni oju opo Twitter rẹ, agbẹnusọ fun igbakeji aarẹ, Laolu Akande kede pe ori ayelujara ni aarẹ ati igbakeji rẹ yoo ti wo eto naa. O ni aarọ yii lo yẹ ki Yemi Osinbajo tẹ baalu leti lọ silu Kano fun idanilẹkọ ti wọn fi sọri ọjọ ibi kọkandinlaadọrin Asiwaju Bola Tinubu. Amọ Akande tẹsiwaju pe oju ọjọ ti ko dara lo se idiwọ fun igbakeji aarẹ lati peju sibi eto naa. Ileesẹ aarẹ Naijiria ti sọrọ lori ọrọ kan to gba igboro kan pe owo Naira ilẹ wa yoo ba owo Dọla kan dọgba ni kete ti Muhammmadu Buhari ba gba akoso. Ọrọ yii ni awọn eeyan kan sọ pe Buhari fi se ileri lasiko ipolongo ibo rẹ lọdun 2015. Amọ nigba to n fesi lori ọrọ ọhun, Oludamọran fun aarẹ Buhari feto iroyin, Femi Adesina salaye pe aarẹ ko figba kankan seleri bẹẹ fawọn ọmọ Naijiria. Adesina, lasiko to n kopa lori eto ori tẹlifisan kan nilu Eko fikun pe ayederu ati iroyin eke ni ọrọ bẹẹ, ko waye ri . ""Iru ọrọ bayii ko waye ri. Ayederu iroyin ni, ti ko le see se."" Bẹẹ ba gbagbe, o ti to ọjọ mẹta tawọn eeyan kan ti n ni aarẹ Buhari niran nipa awọn ileri to se lasiko eto ipolongo ibo rẹ lọdun 2015. Ileri pe Buhari ni Naira kan yoo fi ẹgbẹ kẹgbẹ pẹlu Dọla kan lọdun 2015 si ni wọn n gba bii ẹni gba igba ọti lawọn oju opo ayelujara gbogbo. Lọwọlọwọ bayii, lẹyin ti aarẹ Buhari ti lo ọdun mẹfa lori aleefa, ọrinlenirinwo naira ni wọn fi n se pasipaarọ fun dọla kan bayii. Idi si ree ti awọn ọmọ Naijiria fi n lọgun pe isẹlẹ naa tako ileri ti aarẹ Buhari se fun awọn lọdun 2015 to fẹ dije. Ina ṣẹyọ lẹgbẹ mọṣalaaṣi Anabi Mohammad ni Medina ni orilẹede Saudi Arabia. Oriṣiiriṣii fidio to lu ori opo Twitter pa ṣe afihan bi ina ọhun ṣe n jo ile kan, to wa lẹgbẹ mọṣalaaṣi Anabi ti eefi ṣi gbalẹ nibẹ. Ko si ẹni to kọkọ mọ ohun to ṣe okunfa iṣẹlẹ ọhun. Amọ, wọn ti pada pa ina ọhun to n jo bi ina sufuru tẹlẹ. Haramain Sharifain to fi awọn fidio naa lede loju opo Twitter rẹ sọ pe, kete tawọn oṣiṣẹ alaabo Civil Defence de ibi iṣẹlẹ naa ni wọn pana ọhun. Gbogbo bi iṣẹlẹ naa ti waye kawọn panapana to de lo wa ninu fidio ti Sharifain fi soju opo Twitter rẹ."
Saudi Arabia mosque: Wo àwòdamiẹnu àwòrán Mọ́ṣáláṣí Ànọ́bì ní Medina!,Òpópónà Mẹ́kà mọ́ roro; àwọn èèyàn ni wọ́n n tún un ṣe to fi n rẹwà síi bi o ṣe hànde ninu awọn aworan yii.
Fifa mú orílẹ̀èdè mẹ́jọ lorílẹ̀ mẹ́ta láti gbàlejò ìdíje àgbáyé ọdún 2030,Orilẹ agbaye mẹta ọtọọtọ ni idije ife ẹyẹ bọọlu lagbaye yoo ti waye lọdun 2030. Ajọ to n mojuto ọrọ bọọlu lagbaye iyẹn Fifa lo fidi ọrọ yi mulẹ pe orileede mẹfa ni yoo gbalejo idije yi. Spain Portugal ati Morocco ni wọn kede pe yoo jijọ gbalejo idije naa. Awọn ifẹsẹwọnsẹ mẹta akọkọ yoo waye ni Uruguay,Argentina ati Paraguay. Awọn idije mẹta yi la gbọ pe wọn fẹ fi ṣe ayajọ ọgọrun ọdun ti idije naa bẹrẹ ni Montevideo. Ipade igbimọ alaṣẹ Fifa yoo buwọlu ipinnu yi lọdun to n bọ. Bẹẹ naa ni Fifa fidi rẹ mulẹ pe awọn gba iwe mo ṣetan lati gbalejo idije naa lati ọdọ awọn ẹka igbimọ ere bọọlu Asia ati ipe awọn yoo ṣagbeyẹwọ  Oceania fun gbigba alejo idije ọdun 2034. Lẹyin ikede yi ni Saudi naa kede pe awọn yoo fi orukọ silẹ lati du ipo gbigbalejo idije ọdun 2034 fun igba akọkọ. Ọjọ kọkanlelọgbọn ni gbedeke fifi erongba silẹ lati gbalejo idije yi yoo wa sopin. Awọn kan bẹnu atẹ lu ikede Fifa lati gbe igbalejo idije yi lọ si ọpọ orilẹ. Ọkan lara awọn ẹgbẹ alatilẹyin ere bọọlu sọ pe ''Fifa n gbe igbesẹ lati pa ere idaraya to lamilaaka julọ lagbaye run'' Ẹgbẹ alatilẹyin Yuroopu sọ pe ''ohun ti ko bojumu ni fawọn alatilẹyin ere bọọlu ni bi Fifa ṣe fẹ faaye gba orilẹẹde ti ko lorukọ gidi nidi ifaaye gba ẹtọmọniyan ko loun fẹ gbalejo idije ọdun 2034.'' Amọ Aarẹ Fifa Gianni Infantino sọ pe ''nile aye ti ipinya pọ yi, Fifa ati ere bọọlu lo n mu isọkan wa'' O tẹsiwaju pe ''Igbimọ Fifa to n ṣoju ere bọọlu lagbaye panupọ lati ṣe ajọyọ ajọdun ọgọrun idije World Cup ti wọn gbalejo rẹ ni Uruguay lọdun 1930 lọna to bojumu julọ'' ''Ni 2030 ọna mẹta ni ao ti ri ipasẹ idije yi-Afrika,Yuroopu ati South Amẹrika-orileede mẹfa Argentina,Morocco,Paraguay,Portugal,Spain ati Uruguay ni yoo gbalejo agbaye lati se ayẹyẹ ọgọrun ọdun idije World Cup lọna ara to yatọ'' Montevideo ni Uruguay to jẹ ibi ti idije akọkọ ti waye yoo gbalejo ifẹsẹwọnsẹ iṣide naa ni ọdun 2030 ti wọn yoo si gba awọn ifẹsẹwọnsẹ mii ni Argentina ati Paraguay. Eyi to ku ninu idije olorileede mejidinlaadọta yi yoo tẹsiwaju ni ariwa Africa ati Yuroopu. Iyipada orilẹ yi tunmọ si pe ikọ to n kopa le kopa ni ayika meji ọtọọtọ ninu idije kan ṣoṣo. Ninu aba ọdun 2030 yi, Morocco yoo jẹ orileede keji ti yoo gbalejo idije yi fun igba akọkọ lati ilẹ Afrika lẹyin South Africa to gbalejo rẹ lọdun 2010. Wọn kede Spain naa pe wọn yoo jumọ gbalejo idije naa. Ikede yi waye lẹyin ọsẹ meloo kan ti adari ere bọọlu Spain kọwe fipo silẹ lori ẹsun pe o fẹnuko obinrin agbabọọlu Jenni Hermoso lẹnu lasiko idije ere bọọlu agbaye awọn obinrin.. Ọdun 1982 ni wọn gbalejo idije yi kẹyin ti Italy ṣi pegede ninu idije ọhun pẹlu bi wọn ṣe gbe ife ẹyẹ agbaye ni igba ẹkẹẹta. Gbogbo awọn to n gbalejo idije yi ni yoo lanfaani lati kopa iyẹn Uruguay, Argentina, Paraguay, Spain, Portugal ati Morocco. Ipinnu Fifa lati gbalejo idije lọpọ orilẹ n waye lẹyin ti wọn ko sọ ootọ nipa mimu adinku ba ipa ti idije agbaye yoo ni lori ayika wa ni paapa idije Qatar. Fifa sọ nigba naa pe idije yi yoo yatọ nipa mimu adinku ba iye afẹfẹ gaasi to le ṣe ipalara fun ayika amọ wọn o fi ẹri kankan pẹlu ọrọ wọn. Losu Kọkanla ọdun ni BBC gbe iroyin tawọn onimọ nipa ayika ti sọ pe ọrọ to le si araalu lọna ni Fifa sọ ti wọn si kilo pe o ṣeeṣe ki ipalara ti idije yi mu ba ayika ṣẹlẹ ni ilọpo mẹta. Freddie Daley oniwadii ni Global Economy Policy ti  Fasiti Sussex, sọ pe ipinnu lati gbalejo idije yi lorilẹ mẹta yoo ni ipalara tori awọn agbagbọọlu,alatilẹyin ati ololufẹ ere bọọlu yoo rinrinajo lorilẹ mẹta dipo ẹyọkan. O ni ''Mo gbagbọ pe igbesẹ Fifa fi han pe wọn ko jẹ olootọ nipa nkan ti wọn pinnu lati ṣe lori ọrọ iyipada oju ọjọ ati gbigbe igbesẹ lori rẹ.'' O tẹsiwaju pe Fifa lojuṣe lati se idanilẹkọ fawọn eeyan ki wọn si ri pe wọn jẹ ki wọn kopa nibi irinajo idije yi pẹlu ipalara to kere julọ fayika wa. Ọrọ Saudi to fẹ gbalejo idije ọdun 2034 wa ni ibamu pẹlu ipinnu rẹ lati lewaju nibi ere idaraya lagbaye. Bi wọn ṣe n ṣagbatẹru idije ere bọọlu ni wọn n ṣe ti Formula 1,Golf ati ẹsẹ jija. Amọ awọn alatako sọ pe niṣe ni Saudi n fi owo rẹ ati ere idaraya ṣe afọmọ lati wa ojurere lagbaye. Ninu ifọrọwanilẹnuwo kan to waye laipẹ yi pẹlu ileeṣẹ iroyi Fox News, ọmọ ọba Saudi  Mohammed bin Salman sọ pe ko si ohun to kan oun pẹlu gbogbo ẹsun wọnyi. O ni ti ''lilo ere idaraya lati ṣe afọmo yoo mu ki owo taa n pa wọle le kun si a o ni jawọ lati maa ṣe lilo ere idaraya lati ṣe afọmọ ara wa'' Olori igbimọ to n risi ọrọ idije Olympic ati Olympic awọn to ni ipenija kan tabi omirna Ọmọ ọba  Abdulaziz bin Turki bin Faisal sọ pe ''idije bọọlu agbaye jẹ afojusun pataki ninu irinajo Saudi gẹgẹ bi orileede to nifẹ si ere bọọlu.'' Australia, tohun ti pe igbimọ ere bọọlu Asian Football Confederation (AFC) jẹjẹ atilẹyin fun Saudi sọ pe awọn naa yoo sagbeyẹwo bi awọn yoo ṣe gbalejo idije 2034.
Obìnrin tó ń pín fídíò ìbálòpọ̀ lórí ayélujára ní Saudi Arabia wọ gàù,Obinrin kan tii se ọmọ orilẹede Egypt, to n lo oju opo Tik-Tok lọwọ ijọba Saudi Arabia ti tẹ lori ẹsun pe o n pin awọn fidio ti ko wu oju ri. Tala Safwan lo ni eeyan miliọnu marun to n ba dọrẹ pọ loju opo naa, to si ni ọrẹ ẹgbẹrin loju opo YouTube rẹ. Ohun to se mu ki oju gbogbo eeyan wa lara rẹ ni bo se gbe fidio kan soju opo naa nibi to ti lo ọrọ nipa akọ to n ba akọ se. Amọ omidan Safwan ni oun ko se eleyi pẹlu erongba buburu amọ awọn ọlọpaa Saudi Arabia ni fidio naa le se aburu fun awn eeyan miran, ko si maa tan iwa aitọ kiri. Irun Tala to lọ si lo maa n fa oju ọpọ eeyan mọra, ti ori ayelujara si maa n gbona lala pẹlu awọn fidio to n lo maa n lo. Nibẹ naa si lo ti maa n bawọn ololufẹ rẹ sọrọ lori awọn ọrọ to jẹ mọ ifẹ atawọn nnkan miran ti ko tọna lati gbọ. Bakan naa lo maa n bawọn alatilẹyin rẹ da apara mọ lọpọ igba ni awn fidio to ba ju sori ayejujara maa n ni itumọ miran. Eyi si lo mu ki ipolongo gba oju opo Twitter kan nipa ihuwasi rẹ naa, eyi ti wọn lo n bi awọn ninu. Sugbọn Tala ni awọn eeyan si oun gbọ ni, to si sẹ pe oun ko sọrọ nipa akọ to n fẹ akọ, tii se ẹsẹ nla si ofin orilẹede Saudi Arabia. O ni wọn ti tọwọ pọ ẹkunrẹrẹ fidio ti oun gbe soju opo ayelujara oun, lati sọ oun ni suna buruku.  Bi eruku se wa n sọ lala lori ọrọ yii lori ayelujara, awọn ọlọpa ilu Riyadh ti kede pe ọwọ sinkun awọn ti ba obinrin kan to foju han ninu fidio naa. Obirin ọhun ni wọn lo n ba obinrin miran sọrọ ninu fidio yii, eyi to le ba ihuwasi obinrin naa jẹ, ko si tun se akoba fun ọkan araalu pẹlu.
"Nigerian Doctors Crisis: Àwọn dókítà tó kúrò ní Nàíjíríà lọ sílẹ̀ UK, US àti Saudi sọ ìrírí ayọ̀ tí wọn ń ní,Iya kii se omi ọbẹ, Oluwa mase jẹ ka jẹ iya nile aje. Adura yii ni awọn dokita to kuro ni orilẹede Naijiria, kọja lọ soke okun n fi se orin kọ, lasiko ti wọn tẹwọgba owo osu wọn akọkọ nilẹ okeere. Kaakiri awọn orilẹede bii Saudi Arabia, United Kindom ati Amẹrika si ni awọn dokita lati orilẹede Naijiria fọn si nitori iya to n jẹ wọn lorilẹede Naijiria. Awọn dokita naa, lasiko ti wọn n ba iwe iroyin Punch sọrọ salaye pe aini ohun eelo lati fi sisẹ ati owo osu tasọrẹ tawọn n gba lo mu kawọn pinnu lati gba ajo lọ sisẹ. Bẹẹ ba si gbagbe, lọwọlọwọ bayii, awọn dokita ni Naijiria si wa lẹnu iyansẹlodi ti wọn n se tori ẹsun ailakasi ijọba si itọju wọn ati aidahun awọn ohun ti wọn n beere fun. Lara awọn dokita naa ni bi o tilẹ jẹ pe awọn n siyemeji ki oun to wa sisẹ lorilẹede Saudi Arabia amọ awọn ro pe o san fun awọn lati wa ju ki ebi pa awọn si Naijiria lọ. ""Nigba ti mo kọkọ tẹwọ gba owo osu mi ni Saudi, mo bu sẹkun ni. Ẹgbẹrun lana ọgọfa din meje nairia (N113,250) ni owo osu mi ni Naijiria, ibẹ ni maa ti bọ aya, ọmọ atawọn obi mi. Aye le koko mọ mi, ti mo si maa n tọju ẹgbẹlẹgbẹ alaisan ki osu to pari, ti isẹ si fẹẹ yi mi lọrun lasiko naa. Amọ Saudi Arabia ni ẹgbẹrun mẹta dọla si ẹgbẹrun mẹjọ ni oun yoo san fun mi, idi ree ti mo fi gba lati kuro nile. Alaisan mẹrin si mẹjọ pere ni mo n tọju ni ọjọ kan soso, ti wọn si tun n fun mi ni isinmi ọjọ mẹrindinlogoji laarin ọdun kan. Iya nla ni ijọba Naijiria fi n jẹ awọn dokita, o si yẹ ki wọn yipada, bibẹẹ kọ aimọye dokita ni yoo kuro ni Naijiria lọ soke okun, ijafara si lewu pẹlu."" Iwadi kan ti wa fidi rẹ mulẹ pe ida kan ati aabọ awọn dokita to gba idanilẹkọ ni Naijiria lo gba ilẹ UK lọ laarin osu Keje si Ikejila ọdun 2020. Amọ ni bayii, iye wọn ti fo fẹrẹ soke si ida mẹta aabọ laarin osu Kẹrin si Ikarun ọdun 2021."
Prophet Mohammed: Àwọn olórí lágbáyé tó ti wọ inu sàréè Ànọ́bi Muhammad tó wà ní Medina rí,Ọpọlọpọ awọn olori orileede lo ti wọ inu ibi saree Anọbi Muhammad (SAW), eleyi to jẹ ọkan lara ibi to ṣe pataki julọ ninu Islam. Ni osu karun ọdun 2021, awọn alaṣẹ orilẹede Saudi ṣi yara ibi ti wọn sin Anọbi Muhammad si fun Olotu ijọba Pakistan, Imran Khani lati wọ ni mọṣalaṣi Anọbi to wa ni Medina. Imran sabẹwo si mọṣalaṣi naa, wọn si gba a laye lati wọ inu ile Nana Aisha ati iboji Anọbi (SAW). Ninu ile naa ni iboji anọbi, iboji awọn alabarin rẹ gbogbo titi kan awọn Kalifa meji akọkọ ninu ẹsin Islam, Abu Bakr RA ati Umar RA. BBC ri ẹkunrẹrẹ iroyin gba latọdọ awọn alaṣẹ to wa ni isakoṣo awọn mọṣalaṣi meji to ga julọ ni Saudi Arabia Haramain Sharifain, wọn ṣalaye awọn olori orileede to ti lanfani ati wọ ibi iboji Anọbi Muhammad. Haramain Sharifain ṣalaye pe ọpọ awọn olori ijọba ni Saudi Arabia ati kaakiri agbaye ni wọn ti fun lanfani lati wọ ibi saree. Awọn aṣiwaju ijọ orileẹde Pakistan. Aṣiwaju ẹsin yii ni olotu ijọba Pakistan tẹlẹ ri, bẹẹ si ni Imran Khan kọ ni olori orileede Pakistan akọkọ ti yoo ri anfani lati wọ ibẹ. Olootu ilẹ Pakistan tẹlẹ, Muhammad Nawaz Sharif to jẹ olootu to pẹ ju lori oye naa wa lara awọn adari ti awọn alaṣẹ Moṣalaṣi nla mejeeji to wa ni Saudi Arabia sọ pe wọn ṣilẹkun saare Anọbi fun. Nawaz ti fi fọto ara rẹ si oju opo Twitter ri to ṣafihan asiko to ṣẹbẹwo si Moṣalaṣi Anọbi ni Medina lọdun 2015 ati ọdun 2018. 'Cartoon' nípa Anọbi Muhammed kó Ọ̀jọ̀gbọ́n kan sí ìyọnu ní Egypt Kí ni àwọn Mùsùlùmí máa ń ṣe ní alẹ́ ọjọ́ 10 tó gbẹ̀yìn àwẹ̀ Ramadan? Wo ohun màrùn-ún pàtàkì nípa ọ̀gá ológun tuntun N kò bóra, ẹ yé tàbùkù mi torí àwọ̀ ara mi tó yípadà - Ronke Oshodi Oke Aarẹ Ramzan Kadyrov naa ti wọnu saree Anọbi Muhammad ni mọṣalaṣi anọbi to wa ni Medina lọdun 2018 nibi ti awọn oṣiṣẹ Saudi ti gbalejo rẹ. Ọdun 2007 ni Kadyrov to gori oye lẹyin baba rẹ di aarẹ Chechnya nigba to pe ẹni ọgbọn ọdun. Awọn alaṣẹ sọ pe Ọba Abdulaziz ati Faisal ni wọn wa ninu iwe akọsilẹ awọn to ti wọ inu iboji saree Anọbi Muhammad (SAW) bi o tilẹ jẹ wipe Haramain Sharifain ṣalaye pe ọpọ ọba Saudi lo ti wọ ibẹ ṣugbọn ti ko si akọsilẹ rẹ ninu itan. Gìrì àparò lásán ni gbogbo èpè wọn! àwọn tó ń ti Toyin Abraham lẹ́yìn rèé lórí ìjà tó paá pọ́ mọ́ Lizzy Anjorin ati ESABOD Tó bá dá Gani Adams lójú, kó dárúkọ àwọn ọ̀dàlẹ̀ inú Yoruba Nation - OPC New Era Ìgboro ayélujára ń gbóná lọ́wọ́lọ́wọ́ mọ́ Remi Tinubu lẹ́yìn tó pe obìnrin kan ní Tọ́ọ̀gì Khatami ni aarẹ karun to jẹ lorilẹede Iran lọdun 1997 si 2005. Ohun si ni aarẹ Iran akọkọ ti yoo bẹ ọba ilẹ Saudi Arabia wo. Lasiko naa ni wọn fi ṣi iboji saree Anọbi fun un, oun ni aarẹ karun ti yoo jẹ laarin ọdun 1997 si ọdun 2005.
Covid-19 Omicron variant: Saudi Arabia fòfin dè ìrìn-àjò láti Nàìjíríà torí ẹ̀dà tuntun coronavirus,Orilẹ ede Saudi Arabia naa ti fofin de irin-ajo baalu lati orilẹ-ede Naijiria lẹyin ti ẹda coronavirus Omicron ṣẹyọ ni orilẹ-ede naa. Ajọ to n ri Irinajo ọkọ ofurufu lorilẹ ede Saudi Arabia, GACA lo fidi ọrọ yii mulẹ ninu atẹjade kan to fi sita ni Ọjọru. Orilẹ ede Saudi kede igbesẹ yii lẹyin ọsẹ kan ti wọn ri arinrinajo kan lati apa ariwa ilẹ Afirika to ni ẹda Omicron arun coronavirus nilẹ naa. Ajọ GACA ṣalaye ninu atẹjade naa pe awọn ọmọ Naijiria ti wọn ba ti lo ọjọ mẹrinla ni orilẹ ede mii lo le ni anfani lati wọlé sí Saudi. Awọn ọmọ Saudi to ba n bọ lati Naijiria gbọdọ lo ọjọ marun un lai jade, wọn si gbọdọ fi iwe ẹri to ṣafihan pe ko si covid-19 lara wọn lẹyin ti ọjọ marun un ba ti pe tan. Ijọba Saudi ni ẹnikẹni to ba tapa si alakalẹ yii yoo foju wina ofin. Ẹwẹ, ajọ NAHCON to n ri si ọrọ irinajo Hajj si Saudi ti sọ oun ko tii gba iwe kankan lati naa lori ikede ti ajọ GACA ṣe nipa irinajo si Saudi. Laisi àní ani, igbesẹ Saudi Arabia to fofin de irin-ajo baalu lati Naijiria si ilẹ naa yoo ṣakoba fun ẹgbẹẹgbẹrun ọmọ Naijiria ti wọn ti gbaradi lati lọ fun Umrah (lesser Hajj) papaa julọ awọn to ti sanwo. Laipẹ yii orile-ede UK fofin de irin-ajo baalu lati Naijiria tori ẹda Coronavirus Omicron to ṣẹṣẹ bẹ silẹ kaakiri agbaye. Gẹgẹ bi akọsilẹ ajọ eleto ilera lagbaaye, WHO, Omicron ti de orilẹ ede mẹtadinlọgọta bayii. Ajọ WHO iye awọn eeyan ti yoo dero ile iwosan yoo  tun pọ si laipẹ nitori Omicron.
Mustafa al-Darwish: Kíni ọdọ̀mọkùnrin Saudi yii ṣe tí ìjọba fi dájọ́ ikú fún un?,Orile-ede Saudi Arabia ti dajọ ṣiseku pa arakunrin ọmọ ọdun mẹtadinlogun kan lori ẹsẹ ti wọn lo ṣẹ nigba to ṣi wa l'ọmọde. Gẹgẹ bi awọn ajafeto-omoniyan ti ṣe sọ igbesẹ yi tako ipinu ti ijọba ilẹ naa ṣe ṣaaju pe awọn ti wọgile idajọ iku fawọn ọmọde ti ko ba ti balaga. Lọdun 2015 ni wọn mu Mustafa Hashem al-Darwish lori ẹsun pe o kopa ninu iwọde. Awọn alaṣẹ Saudi ni wọn fẹsun kan wi pe o ṣe akojọ ikọ agbesunmomi ti wọn si n gbero lati ṣe iwọde tipa lati da ìjọba ru. Amọ ṣá awọn ajọ ajafeto-omoniyan ni ki ijọba dawọ idajọ iku rẹ duro nitori pe igbẹjọ rẹ ko t'ọna. Amnesty International ati ẹgbẹ ajafeto-omoniyan Reprieve to n tàkò idajọ iku sọ pe ọmọ ọdun mẹrindinlọgbọn  ọhun ti ṣaaju yi ohun pada pe oun ko mọ si ẹsun naa. Nǹkan tí a mọ̀ nípa ìlera Asiwaju Ahmed Tinubu Fífẹ́ ọkùnrin ẹgbẹ́ mi jẹ́ ìgbésẹ̀ tó burú ju tí mo gbé láyé O ni wọn fiya jẹ oun lo mu ki oun jẹwọ ohun ti oun ko ṣe. Awọn alaṣẹ Saudi ko tii fesi lori ẹsun yi. Gẹgẹ bi ileesẹ iroyin Reuters ti ṣe wi, lara ẹsun ti wọn fi kan al-Darwish ni pe o gbero lati da alaafia ilu ru nipa ṣiṣe iwọde ati dida wahala silẹ lawujọ. Lara ẹri ti wọn mú wa ni aworan kan ti wọn sọ pe ko dun mọ awọn ọmọ ogun ninu to sì fi han pe o kopa ninu apejọ iwọde to le ni mẹwaa lọdun 2011 ati 2012. Lọdun to kọja ni awọn alaṣẹ orileede Saudi kéde pe awọn ko ni dajọ tabi sẹku pa awọn ti ko ba ti balaga mọ. Dipo idajọ iku, wọn ni idajọ ẹwọn ọdun mẹwaa ni wọn yoo da fun wọn.
Hajj 2021: Nkan kò rí bí ti tẹ́lẹ̀ ní Hajj ọdún 2021 ní Saudi,Awọn arinrinajo ti n de  si ilẹ mimọ Mecca ti fun eto Hajj ọdun 2021. Irinajo mimọ Hajj keji re e to waye lati igba ti Covid-19 ti bẹrẹ, botilẹ jẹ pe awọn to kopa lọdun yii ju ti ọdun 2020 lọ. Ẹgbẹrun lọna ọgọta ọmọ orilẹ-ede Saudi Arabia to ti gba abẹrẹ ajẹsara Covid-19 wọn pe nikan si ni wọn fi aaye gba lati kopa ninu eto Hajj, ninu eeyan ẹgbẹrun lọna ọtalelẹẹdẹgbẹta din mẹwaa eeyan to forukọ silẹ lati kopa lorilẹ-ede naa. Ṣaaju ibujade aarun Covid-19, eeyan to le ni miliọnu meji lati awọn orilẹ-ede agbaye lo ma n kopa ninu irinajo Hajj lọdọọdun. Awọn ti yoo kopa ti gbọdọ gba abẹrẹ lẹẹmeji, ọjọ ori wọn si gbọdọ wa laarin ọdun mejidinlogun si marundinlaadọrin, ti ko ni aisan nla kankan lara. Diẹ lara awọn aworan re e lati ọdọ awọn to ti de ilẹ Mimo fun Hajj ọdun 2021, nibi ti wọn ti n duro de ọkọ ti yoo gbe wọn lọ si mọṣalaasi nla ilu Mecca. Awọn alaṣẹ to n mojuto irinajo mimọ naa sọ pe gbogbo eto aabo ilera ni awọn ṣamulo lọdun yii. Wọn ni, wakati mẹta-mẹta ni eeyan ẹgbẹrun mẹfa n wọle si ilẹ mimọ lati ṣe eto adura tawaf. Agbẹnusọ ileeṣẹ naa, Hisham al-Saeed sọ fun ileeṣẹ iroyin AFP pe ti abala eeyan kọọkan to wọle ba ṣe n jade, ni awọn n fin oogun apakokoro sinu ile mimọ naa, ki awọn miran to wọle. Ẹgbẹrun lọna ẹẹdẹgbẹta eeyan ni Covid-19 ti mu ni Saudi Arabia, o si ṣeku pa eeyan ẹgbẹrun mẹjọ.
Àwọn igun tó ń jà ní Sudan ti gbà láti sinmi ogun fún ọjọ́  Méje -Amẹ́ríkà,Ifẹnuko awon igun to n jagun lorilẹede Sudan lati dawọ aawọ to n waye nibẹ duro naa fun igba diẹ ti wọ ọsẹ kẹfa bayii. Ọpọ awọn igbesẹ ipẹtusaawọ laarin ileeṣẹ ọmọ ogun ati ikọ ajagun ti kii ṣe ologun, Rapid Support Force (RSF) ṣaaju eyi lo ti foriṣanpọn laarin iṣẹju ranpẹ. Gẹgẹ bi atẹjade kan ti orilẹede Amẹrika ati Saudi Arabia fi sita, “eto amojuto ipẹtusaawọ” kan ti wọn gbe kalẹ lo jẹ ki eyi jẹsẹjari. Gẹgẹ bi ara aaye ọjọ meje ti wọn gbe kalẹ lati fi ṣe eto itọju fun awon eeyan ti ogun naa ti sọ di alarinkiri, awọn alaṣẹ orilẹede Sudan gba lati da awọn ohun amayedẹrun to ṣe pataki pada. Aawọ laarin awọn igun mejeeji yii ti ko wahala ba orilẹede Sudan lati igba ti wọn ti bẹrẹ rẹ ni oṣu to kọja to si ti sọ nnkan bii miliọnu kan eeyan di alarinkiri lorilẹede ọhun. Ounjẹ, owo ati awọn ohun pataki miran ti n dinku, bẹẹ ni gbogbo awọn ikọ aṣeranwọ gbogbo to wa nibẹ ti n ke gbajare pe o n nira fun awọn lati pese iranwọ fun awọn eeyan ni ilu Khartoum, tiiṣe olu ilu Sudan nibi ti rogbodiyan to n waye naa sodo si julọ. Wọn parọwa si awọn ọmọ-ogun at’awọn ikọ RSF lati fi aaye gba awọn ọmọ ikọ aṣeranwọ lati pin awọn ohun arẹmọlẹkun kaakiri, ki wọn si da awọn ohun elo amayedẹrun pada ki wọn si ko awọn ologun wọn kuro lawọn ile iwosan nibẹ. Orilẹede Amẹrika ati Saudi Arabia to ṣe agbatẹru ijiroro ipẹtusaawọ ọhun ni ilu Jeddah sọ pe eto naa yoo fidi mulẹ bẹrẹ lati irọlẹ  ọjọ Aje. Ninu atẹjade ti ileeṣẹ ọrọ ilẹ okeere ni Amẹrika tọka si, awọn ijakulẹ to ti waye pẹlu ṣiṣe eto alaafia ni Sudan, o ni iyatọ to ṣe koko wa ninu ti ọtẹ yii. Ilu Jeddah ni wọn ti fẹnuko lori adehun alaafia yii, orilẹede Amẹrika ati Saudi Arabia lo ṣe agbatẹru rẹ pẹlu ifọwọsowọpọ awọn orilẹede agbaye. Minisita fun ọrọ ilẹ okeere lorilẹede Amẹrika, Antony Blinken sọ pe: “Asiko to lati sinmi iro ibọn ki awọn ikọ arẹmọlẹkun lee ri aaye de ibi gbogbo to yẹ.'' “Mo rọ igun mejeeji lati jẹ olotitọ si adehun yii- gbogbo agbaye lo n wo wọn.” Ọjọ karundinlogun oṣu kẹrin ni ogun bẹ silẹ ni Khartoum lẹyin ọpọ ọjọ ti ikayasoke ti wa pẹlu bi wọn ṣe pin awọn ọmọ ogun ikọ RSF kaakiri orilẹede naa. Bakan naa ni aawọ olori pẹlu n waye laarin olori ileeṣẹ ọmọ ogun orilẹede Sudan,  Abdel Fattah al-Burhan ati igbakeji rẹ tẹlẹ,  Mohamed Hamdan Daglo, to jẹ adari ikọ RSF bayii. Ọpọ eeyan lo ti ku sinu ogun yii, bẹẹ si ni ajọ iṣọkan agbaye pẹlu n ṣe ikilọ pe ṣe lọrọ naa n buru sii nibẹ. O ti pe ọsẹ meji bayii ti awọn aṣoju igun mejeeji kọkọ peju si olu ilu Saudi Arabia fun ijiroro alaafia. Ni ọjọ kọkanla oṣu karun un ni igun mejeeji tọwọ bọ iwe adehun alaafia eyi ti ireti wa pe yoo to ipilẹ fun iranwoọ eto arẹmọ lẹkun ni Sudan. Amoṣa, ṣaaju lọsẹ to kọja, adari eto arẹmọlẹkun labẹ ajọ iṣọkan agbaye, UN, Ọgbẹni Martin Griffiths sọ fun ileeṣẹ iroyin AFP pe awọn kan ti tapa si adehun naa. Iroyin sọ pe ina wahala ṣi n ru lorilẹede Sudan, pẹlu awọn ikọlu kan to waye lọjọ Satide ni gusu  Omdurman ati ariwa Bahri, awọn ilu meji to sun mọ Khartoum ṣugbọn to fara kan odo nla Nile. Awọn olugbe ilu Omdurman kan ṣalaye pe nṣe ni ile awọn n mi ni owurọ ọjọ Satide nitori awọn nnkan ogun to n dun lakọlakọ laarin awọn igun naa. “ Ṣe ni jinijini bo mi, gbogbo wa la sapamọ si abẹ ibusun wa” Alaye yii ni Sanaa Hassan ẹni ọdun mẹtalelọgbọn to jẹ olugbe agbegbe al-Salha fi to ileeṣẹ iroyin Reuters leti  lori ẹrọ ibanisọrọ.
Zainab Aliyu Joins NDLEA: Bí ọmọbinrin tí wọ́n parọ pé ó gbé òògùn olóró tó sì wọ ẹ̀wọn ní Saudi ti dara pọ̀ mọ́ NDLEA,Zainab Aliyu ti lo osu diẹ ni ọgba ẹwọn Saudi Arabia fún ẹ̀sẹ̀ tí kò mọ̀dí kí wọ́n tó padà tú u sílẹ̀ ní Ọgbọ̀n ọjọ́, oṣù kẹrin ọdún 2019. Ó ti di òṣìsẹ́ àjọ tó n gbógun ti òògùn olóró (NDLEA) báyìí. Ẹni ọdún márùndínlọ́gbọ̀n ti pari ìdánilẹ́kọ̀ọ́ Assistant Suprintendedt of Narcotics 15/2021 ní àjọ NDLEA ni Katon Rikkos ni ìpińlẹ̀ Jos. Àná tíí ṣe ọjọ́ kọkàndílógún, oṣù kọkànlá ọdún 2021 ni eyi waye. Ó sọ fún BBC pé nǹkan ti ó ṣẹlẹ̀ sí oun lọ́dún 2018 ló yí ayé rẹ padà tí ó sì jẹ́ ìwúrí fún láti dí oṣìṣẹ́ àjọ tó n gbogun ti òoogun olóró. ''Wọn parọ mọ mi ni pe mo gbe oogun oloro, ni bayii ti mo ti bẹrẹ iṣẹ pẹlu ajọ NDLEA bayii, mo maa ri pe iwadii gidi n waye lati mọ ẹni to ṣẹ gan an,'' Zainab lo sọ bẹẹ. Ọrọ Zainab to kẹkọọ gboye ni fasiti Yusuf Maitama tan kaakiri ni Naijiria lẹyin ti wọn mu un nigba to rinrin lọ si Saudi Arabia lọdun 2018 fun Umrah. Oṣu mẹrin ni o lo ni ọgba ẹwọn Jeddah nibi ti wọn ti Ka ẹjọ iku fun un ki ijọba Naijiria to dasi ọrọ naa ti o fi mori bọ. Baba Zainab sọ fun BBC pe oun dupẹ lọwọ Eleduwa fun ayipada to ba aye ọmọ oun lẹyin to darapọ mọ ajọ NDLEA tan.
Hajj 2021 update: Saudi Arabia gbégilé ìrìnàjò Hajj fáwọn ọmọ Nàìjíríà àt'orílẹ̀èdè àgbáyé gbogbo lọ́dún 2021,Awọn alaṣẹ orilẹede Saudi Arabia ti fofin de awọn arinrinajo silẹ mimọ lati orilẹede Naijiria atawọn orilẹede miran jakejado agbaye pe ko ni si Hajj fun wọn lọdun yii. Orilẹede Saudi kede rẹ lọjọ Abamẹta pe iwọnba ẹgbẹrun lọna ọgọta ọmọ orilẹede naa ti wọn ti gba abẹẹrẹ ajẹsara COVID-19 wọn pe perepere ni yoo lanfani lati ṣe eto irinajo mimọ Hajj tọdun yii. Kìí ṣe Gómìnà Seyi Makinde lo ṣètò ìwọ́de June 12 ní Ibadan kò sì bá wọn kópa -  Taiwo Adisa Ọwọ́ tẹ Kabiru tó ṣá ọ̀rẹ́bìnrin rẹ̀ bí màlúù ní Apomu Wo ohun tó mú kí àyájọ́ June 12 ṣe pàtàkì fún Nàíjíríà Bi ẹ ko ba ni gbagbe, bakan naa lọmọ ṣori ni ọdun to kọja nigba ti ajakalẹ arun COVID-19 gbilẹ lagbaye ti awọn alaṣẹ orilẹede Saudi si se iloro rẹ mọ awọn to n gbero ati rinrinajo Hajj nitori ajakalẹ arun naa. Iwọnba bii ẹgbẹrun mẹwaa lawọn to kopa ninu eto irinajo mimọ naa lọdun 2020 eyi to jinna gedegede si nnkan bii miliọnu meji abọ eeyan lọdun 2019. Eto Hajj tọdun yii, ti yoo waye lopin oṣu keje, ko ni wa fun awọn arinrinajo lati orilẹede miran, bakan naa ni ko si fun ọmọ orilẹede Saudi Arabia ti ọjọ ori rẹ ba ti pe ọdun marundinlaadọrin tabi jubẹ lọ.
Ayedatiwa kéde èròngbà rẹ̀ láti díje fún ipò gómìnà ìpínlẹ̀ Ondo,Gómìnà ìpínlẹ̀ Ondo, Lucky Orimisan Ayedatiwa ti kéde ìpinnu rẹ̀ láti díje dupò gómìnà ìpínlẹ̀ náà fún sáà tuntun níbi ètò ìdìbò sípò gómìnà tí yóò wáyé ní ìpínlẹ̀ náà nínú oṣù Kọkànlá, ọdún 2024. Ní gbàgede Freedom Arcade, ìlú Akure, olú ìlú ìpínlẹ̀ Ondo ni gómìnà Ayedatiwa ti kéde ìpinnu rẹ̀ lọ́jọ́ Ìṣẹ́gun, tó sì ní òun ti ṣetán láti tẹ̀síwájú gẹ́gẹ́ bí gómìnà ìpínlẹ̀ náà lọ́dún 2025 tí sáà rẹ̀ yóò parí. Ẹ ó rántí pé gómìnà Ayedatiwa di gómìnà ìpínlẹ̀ Ondo lẹ́yìn tí gómìnà àná ní ìpínlẹ̀ náà, Rotimi Akeredolu papòdà. Lẹ́yìn ìpapòdà Akeredolu ni wọ́n búra wọlé fún Ayedatiwa tó jẹ́ igbákejì rẹ̀ láti tẹ̀síwájú sáà tí wọ́n ń bá bọ̀. Ayedatiwa nígbà tó ń kéde ìpinnu rẹ̀ láti díje gẹ́gẹ́ bí gómìnà ní ọ̀pọ̀lọpọ̀ nǹkan ni òun ti gbé ṣe láti ìgbà tí òun ti gba ipò gẹ́gẹ́ bí gómìnà ní oṣù Kejìlá, ọdún 2023. Ó ní òun ní ìgbàgbọ́ pé inú Akeredolu yóò dùn ní ibi tó wà tí òun bá rí àtìlẹyìn àwọn ènìyàn láti tẹ̀síwájú gẹ́gẹ́ bí gómìnà. Ó fi kun pé òun máa ri dájú pé ìgbáyégbádùn àwọn ènìyàn ìpínlẹ̀ Ondo ni awọn mú ní òkúnkúndùn tí òun bá fi lè di gómìnà ìpínlẹ̀ náà. Gómìnà náà ní òun ti ṣetán láti tẹ̀síwájú àwọn iṣẹ́ ìdàgbàsókè tí àwọn ti bẹ̀rẹ̀ láti ìgbà ìṣèjọba Akeredolu tí òun yóò sì ri dájú pé iṣẹ́ tí àwọn ń ṣe náà kò ní já kulẹ̀. Ó ní lára àwọn nǹkan tí òun yóò ṣe ni láti ri pé ìṣẹ́ àti òṣì di ohun ìgbàgbé ní ìpínlẹ̀ Ondo, mú àgbéga bá ètò ẹ̀kọ́. Bákan náà ló fi kun pé àwọn máa gbé agbára wọ àwọn ọ̀dọ́, tí obìnrin náà yóò sì rí ìrọgunsápá tó péye àti bẹ́ẹ̀ bẹ́ẹ̀ lọ. Lábẹ́ ẹgbẹ́ òṣèlú All Progressives Congress, APC ni Ayedatiwa ti fẹ́ díje dupò gómìnà. Ní oṣù Kẹrin, ọdún 2024 ni ìrètí wà pé ètò ìdìbò abẹ́nú ẹgbẹ́ òṣèlú APC yóò wáyé níbi tí wọn yóò ti yan ẹni tí yóò gba àsíá ẹgbẹ́ náà láti díje níbi ètò ìdìbò sípò gómìnà ìpínlẹ̀ náà nínú oṣù Kọkànlá. Ọ̀pọ̀lọpọ̀ awuyewuye ló ti ń wáyé lórí ìpinnu Ayedatiwa láti díje dúpo gómìnà, tí ọ̀pọ̀ sì ń ṣe iye méjì pé bóyá ààrẹ Tinubu yóò ṣe àtìlẹyìn fún-un. Kí Akeredolu tó jáde láyé, lásìkò tó sì wà lórí àárẹ̀ ni àwọn awuyewuye kan ti ń wáyé láàárín àwọn alátìlẹyìn rẹ̀ àti Ayedatiwa. Ìfaǹfà náà lágbára débi wí pé ilé ìgbìmọ̀ aṣòfin ìpínlẹ̀ náà gbèrò láti yọ Ayedatiwa nípò ṣùgbọ́n tí ààrẹ Tinubu padà báwọn dá sí ọ̀rọ̀ náà. Ìròyìn tó gba ìgboro nígbà náà ni pé wọ́n ní kí Ayedatiwa lọ kọ ìwé láti fi ipò rẹ̀ sílẹ̀ ṣùgbọ́n kó má ì tíì fi ọjọ́ sórí rẹ̀. Bóyá Ayedatiwa yóò jẹ́ olùdíje ẹgbẹ́ òṣèlú APC níbi ètò ìdìbò oṣù Kọkànlá ọdún yìí wà lọ́wọ́ àwọn ẹgbẹ́ náà àti èsì ìdìbò abẹ́lé ẹgbẹ́ tí yóò wáyé lóṣù tó ń bọ̀.
Ìjọba apapọ̀ kéde orúkọ àwọn agbésùmọ̀mí tó kọlu Owo, Kuje àtàwọn onígbọ̀wọ́ wọn,Ijọba apapọ ti kede orukọ oniṣowo kan ni Kaduna, Tukaur Mamu, atawọn merinla mii gẹgẹ bii awọn to n ṣonigbọwọ awọn agbesumọmi ni Naijiria. Ajọ Nigerian Financial Intelligence Unit, NFIU, lo kede orukọ awọn eeyan marundinlogun naa, ti mẹsan an ninu wọn jẹ oniṣowo dọla. Ileeṣe iroyin Punch jabọ pe ibi ipade kan ti ajọ Nigeria Sanctions Committee ti pade ni wọn ti fẹnuko pe ki awọn afurasi naa jẹ iya to tọ labẹ ofin fun ipa ti wọn n ko ninu igbesumọmi ni Naijiria. Atẹjde NFIU sọ pe “Adajọ agba Naijiria, pẹlu atilẹyin Aarẹ ti ti paṣẹ ki a fi orukọ awọn eeyan wọnyii si orukọ awọn ti yoo jiya labẹ ofin. Lara orukọ awọn eeyan ti wọn kede ni Tukaur Mamu wa. Mamu n jẹjọ pẹlu ijọba apapọ lọwọ bayii fun ipa to ko ninu ikọlu awọn agbsumọmi si ọkọ oju irin to n rinrinajo larin Abuja si Kaduna ninu oṣu Kẹta ọdun 2022. Gẹgẹ bii ohun ti atẹjade naa sọ, Tukur Mamu kopa ninu igbesumọmi ọhun nipa gbigba owo itusilẹ ti iye rẹ to $200,000 lorukọ awọn abesumọmi ISWAP lati tu awọn ti wọn ji gbe ninu ọkọ oju irin Abuja-Kaduna silẹ. Atẹjade ọhun tun sọ pe lara awọn ti wọn kede orukọ wọn naa lo wa nidi ikọlu to waye si ṣọọṣi St. Francis Catholic Church, ilu Owo nibi ti wọn ti pa eeyan to le ni ogoji lọdun 2022, to fi mọ ọgba ẹwọn Kuje ti wọn kọlu lọdun kan naa. O tun juwe lara wọn bii “ọmọ ẹgbẹ agbesumọmi Ansarul Muslimina Fi Biladissudam, ẹgbẹ to ni ajọṣepọ pẹlu ẹgbẹ Al-Qaeda.” NFIU tun juwe ẹlọmiran lara wọn bii “adari ninu ẹgbẹ Islamic State of West Africa Province Okene.” O tẹsiwaju pe “Ẹgbẹ naa ni a fura si pe wọn kọlu ilu Abuja ati agbegbe rẹ, to fi mọ ikọlu ijọ St. Francis Catholic Church, niluu Owo, ipinlẹ Ondo lọjọ karun un, oṣu Kẹfa, ọdun 2022. Ijọba ti ni ki wọn gbẹsẹle owo wọn to wa ni banki bayii. Loju opo Twitter ni agbẹnusọ Aarẹ Muhammadu Buhari tẹlẹ, Bashir Ahmad, ti kede orukọ awọn afurasi naa ati ileeṣẹ ti ijọba furasi. Awọn orukọ naa ree:
"Ọkùnrin kan ṣekúpa ọrẹ rẹ pẹ̀lú irin gáàsì l'Ondo,Arakunrin kan ti orukọ rẹ n jẹ Adebayo Peter ni o ti gba ẹmi ọrẹ rẹ ti orukọ rẹ n jẹ Lekan nipinlẹ Ondo. Iṣẹlẹ naa waye ni agbegbe Ireakari Oloko ni ijọba ibilẹ guusu Akure. Peter ni iwadii fihan pe o ti lo egbogi oloro lasiko to ṣekupa ọrẹ naa. Ọwọ ileeṣẹ Ọlọpaa nipinlẹ Ondo tí tẹ Adebayo tí oku oloogbe si ti wa ni ile igbe oku si. Oloogbe ati afurasi ni iwadi fihan pe wọn jẹ ọmọ ilu Ede nipinlẹ Osun. Osojumikoro to ba awọn ileeṣẹ iroyin abẹle sọrọ ni Peter àti Lekan ni ede ayede kan ko di pe Peter lọ gbe irin gàási, to si fọ mo Lekan lórí. ""Ariwo ọkan lara awọn ọrẹ wọn ní a gbọ, nigba ti a de sinu yara ti iṣẹlẹ ti waye, a ba Lekan ninu agbara ẹjẹ. ""Lekan si wa laye lasiko naa sugbọn ko pẹ to jade laye, lẹsẹkẹsẹ ni a ransẹ pe Ileeṣẹ Ọlọpaa."" Nigba to n fidi iṣẹlẹ naa mulẹ, Agbẹnusọ ileeṣẹ Ọlọpaa nipinlẹ Ondo,Funmilayo Odunlami Omisanya ni afurasi naa ti wa ni akata ileeṣẹ Ọlọpaa nipinlẹ Ondo, ti iwadii si ti bẹrẹ."
Wo bí ọwọ́ Amotekun ṣe tẹ àwọn afurasí àjínigbé àti àwọn mìí tó tó ogójì nípìnlẹ̀ Ondo,Ileeṣẹ eleto aabo nilẹ Yoruba ti a mọ si Amọtẹkun, ẹka tipinlẹ Ondo ti kede pe ọwọ awọn ti tẹ afurasi mẹtalelogoji lori ẹsun ọdaran, papaa ijinigbe. Ọga agba fun ajọ Amọtẹkun nipinlẹ naa, Akọgun Adetunji Adelẹyẹ lo sọ eyi di mimọ lasiko to n foju awọn afurasi naa han fawọn akọroyin niluu Akurẹ lọjọ Aje, ọsẹ yii. Adelẹyẹ sọ pe kaakiri ijọba ibilẹ mejidinlogun to wa nipinlẹ Ondo lọwọ ti tẹ gbogbo wọn, ati pe awọn to to idaji ninu awọn tọwọ tẹ yii lo jẹ pe wọn mọ nipa oriṣiriṣi ijinigbe to ti n ṣẹlẹ. O ni bi awọn ṣe da ọmọ ogun sita lati dẹkun iwa ọdaran lo jẹ ki wọn rọwọ to awọn afurasi ọhun, to si ni pupọ wọn ti n jẹwọ fun wọn. “Loni, a ni afurasi ọdaran mẹtalelogoji ti ọwọ tẹ kaakiri ijọba ibilẹ mejidinlogun to wa nipinlẹ Ondo. “Ohun to ya ni lẹnu pupọ nibi ti a ti n foju wọn han yii ni pe pupọ ninu wọn lo jẹ pe nitori ẹsun ijinigbe la fi mu wọn. “Bii idaji ninu awọn mẹtalelogoji yii ni wọn jẹ afurasi ajinigbe, ti a si ni awọn idi pataki ti a fi gbọdọ fọrọ wa wọn lẹnu wo. “A ni awọn afurasi to le ni aadọta, ṣugbọn ti a ni idi pataki lati fọrọ wa wọn lẹnu wo lati mọ idi ti wọn ṣe wa nibi ti a ti mu wọn, ati awọn nnkan ti a ri gba lọwọ wọn. O ni o ṣe e ṣe ko jẹ nitori pe awọn ẹṣọ aabo rẹpẹtẹ ti wa nipinlẹ Ekiti bayii, ni wọn ṣe sa wa si ipinlẹ Ondo lati farapamọ. “Ṣugbọn mo fẹẹ fi da yin loju pe ipinlẹ Ondo nibi kii ṣe ibi ti ọdaran kankan le farapamọ si. Ọgbẹni Adeleye sọ pe ọwọ awọn oṣiṣẹ Amotekun tẹ awọn kan nibi ti iwa ijinigbe ti waye, lasiko ijinigbe ati asiko ti wọn n palẹmọ ijinigbe, pẹlu awọn ẹlẹri ti wọn fẹẹ jigbe, ti wọn si le tọka si wọn.”
Ẹkún, ìbànújẹ́ àti ọ̀fọ̀ ṣẹ̀ bí wọ́n ṣe sin Akeredolu l’Ondo,Gomina ana nipinlẹ Ondo, Arakunrin Oluwarotimim Akeredolu ti bẹrẹ irin ajo tuntun lọ sinu aye miran. Ara, ọrẹ, ojulumọ ati awọn alabaṣepọ lo korajọ lati ṣẹyẹ ikẹyin fun un loni, ọjọ Ẹti, ọjọ kejilelogun, oṣu Keji, ọdun  2024. Ile ijọsin St. Andrew Cathedral to wa nilu Ọwọ to jẹ ilu abinibi Akeredolu ni eto isinku naa ti waye. Ọpọ awọn eeyan to wa nibẹ ni wọn kọminu, ti wọn banujẹ lori ipapoda Gomina Akeredolu, ẹni ti wọn lo ṣiṣẹ takuntakun ninu idagbasoke ipinlẹ naa, paapaa lẹka eto aabo.﻿ Igbakeji aarẹ Naijiria, Kashim Shettima, ati ọpọ awọn gomina lo wa nibẹ lati wo bi akẹgbẹ wọn tẹlẹ ṣe fẹẹ wọ ka-ilẹ sun. Gomina ipinlẹ Ondo, Lucky Aiyedatiwa lo lewaju gbogbo awọn gomina patapata. Lara awọn gomina naa ni Ṣeyi Makinde ti ipinlẹ Ọyọ; Godwin Obaseki ti ipinlẹ Ẹdo; Babajide Sanwo-Olu ti ipinlẹ Eko. Alaga ẹgbẹ oṣelu APC ni Naijiria, Abdullahi Ganduje; Igbakeji Aarẹ, Kashim Shettima; Gomina ana nipinlẹ Ekiti, Ogun ati Ondo, Kayọde Fayẹmi; Sẹnetọ Gbenga Daniel ati Olusegun Mimiko ko gbẹyin nibẹ. Bakan naa ni Gomina ana nipinlẹ Ọṣun, Adegboyega Oyetola ati awọn miran naa wa nibẹ pẹlu. Bi ẹ ko ba gbagbe, Akeredolu ni alaga ana fun ẹgbẹ awọn gomina ẹkun Iwọ-Oorun Naijiria nigba to wa laye. Oun naa si ni igi lẹyin ọgba fun idasilẹ ileeṣẹ eleto aabo ilẹ Yoruba ti a mọ si Amọtẹkun lati gbogun ti awọn agbebọn ati ajinigbe. Aṣọ Amọtẹkun naa ni wọn tun gbe sori poosi rẹ, lati fi yẹ ẹ si. Nigba ti wọn gbe oku Gomina ana  nipinlẹ Ondo to ti di oloogbe, Rotimi Akeredolu SAN, CON de si ilu Akure to jẹ olu ilu ipinlẹ Ondo, lọjọru, ọjọ kọkandinlogun oṣu keji ọdun 2024, ọpọ eeyan lo pejọ ti wọn si n tomije loju. Wọn gbe oku naa wọle pẹlu tọwọtọwọ bi ti ọga ologun gẹgẹ bi o ṣe jẹ pe o di ipo nla mu nipinlẹ Ondo ti awọn araalu si n bu ọla ikẹyin fun gomina tẹlẹ naa. Lọjọru ọsẹ yii, wọn bẹrẹ pẹlu isin idagbere ni ileẹjọ gẹgẹ gẹgẹ bii amofin ti gomina tẹlẹ naa jẹ, ki wọn to gbe oku naa lọ si paapa iṣere ti ilu Akure. Gẹgẹ bii ọpọ araalu ṣe sọ, ẹlẹyinju aanu ni Arakunrin Rotimi Akeredolu nigba aye rẹ. Lasiko isin idagbere, ọpọ awọn ilumọka lo wa ni ikalẹ, ti ọpọ araalu naa si wa lati wa wo gomina tẹlẹ naa ko to wọ kalẹ. Awọn araalu ni  pẹlu bi o ṣe jẹ pe Akeredolu ti jade laye, yoo si wa ninu akọlẹ pe o jẹ olori to ni afojusun rere fun ilu. Nigba to n sọrọ, Gomina ipinlẹ Ondo, Lucky Aiyedatiwa ni ọga ohun jẹ olori to ni iwa rere, to si nifẹ ilu rẹ pupọ. Aiyedatiwa ni oloogbe ti lọ sun, ti ko dẹ ni pada wa mọ, fun idi eyi awọn lati bu  ikẹyin to lamilaka fun un. “Itan igbesi aye Akeredolu sọ nipa irubọ ati ọkan akin to se ati awọn ipa rere silẹ to fi lelẹ. “Mo ranti gbogbo nnkan ti ọkunrin nla to wa nilẹ yii gbe ṣe fun wa lasiko ti ijinigbe ati ikọlu awọn darandaran wọpọ lorilẹede wa,” Tilu tifọn, omije ati ariwo ẹkun ni awọn araalu fi pade oku Gomina ana Rotimi Akeredolu niluu Owo. Wọn bẹrẹ pẹlu etutu Ajabue, ti ọpọ agbegeb to wa ni ilu Owo lo wa ni titi pa nitori ọpọ eeyan fẹ oku naa bi wọn se gbede. Agbegebe Emure niluu Owo kun fun ero bi ilu ṣe tẹwọgba oku Akeredolu pẹlu iyi ati ọwọ. Orin Aketi ni ọpọ awọn araalu mu bọ ẹnu. Ọkọ to gbe oku naa kiri kaakiri ilu, ti awọn akẹkọọ si n juwọ odigba si ọkọ naa. O jade laye niluu Germany, ti wọn si gbe oku pada si orilẹede Naijiria ni ọjọ karun un oṣu kini ọdun 2024. Awọn eeyan to wa ni bi isin idagbere naa Iyawo oloogbe Betty Anyanwu Akeredolu, Adajọ Bolaji Olajuwon, Oluwarotimi Odunayo Akeredolu Jnr, Babajide Akeredolu, Lady Ifeoma Atuegwu, Dr Teniola Akeredolu-Micheals ati Pastor Kola Akeredolu. Awọn yooku ni Igbakeji Gomina, Olayide Adelami, Gomina ana nipinlẹ Ekiti, Kayode Fayemi, igbakeji gomina télẹri nipinlẹ Osun, Iyiola Omisore, abẹnugan ile igbimọ aṣofin ipinlẹ Ondo, Olamide Oladiji, alaga ẹgbẹ oṣelu APC nipinlẹ Ondo, Ade Adetimilẹyin ati awọn eekan mii. Akeredolu jade laye lẹyin aarẹ to ti ba finra fun igba diẹ. Ohun ni Gomina ipinlẹ iwọ oorun Naijiria keji ti yoo ku lori oye. Ninu itan oloṣelu Naijiria awọn eeyan ko ni gbagbe Rotimi Akeredolu to jẹ akọṣẹmọṣẹ agbẹjọro agba to si tun jẹ gbajugbaja oloṣelu ni Naijiria. O fi iyawo ati awọn ọmọ silẹ lọ. Ọdun 1956 ni wọn bi Oluwarotimi Odunayo Akeredolu to si jẹ ọmọ ilu Owo ni ipinlẹ Ondo. Arakunrin ni inagijẹ rẹ ti ọpọ a maa fi pe paapa lagbo oṣelu ipinlẹ Ondo nibi to ti jẹ Gomina fun saa ẹmeeji ọtọọtọ. Ile ẹkọ ibẹrẹ Government School lo ti bẹrẹ ẹkọ rẹ to si tẹsiwaju lati ibẹ lọ si St Aquinas College, Loyola College ni Ibadan ati Comprehensive High School Aiyetoro nibi to ti gba sabuke ile ẹkọ girama. FasitiObafemi Awolowo ni Ile Ife lo ti kẹkọ nipa imọ ofin to sipari ẹkọ rẹ lọdun 1977. Ọdun 1978 ni wọn pe si ẹgbẹ awọn agbẹjọro lorileede Naijiria.
Ẹ wo bí ìgbẹ́jọ́ kòtẹ́milọ́rùn tí Adedoyin pè tako ìdájọ́ ikú rẹ̀ ṣe lọ ní Akure,Ọjọ karun un, oṣu Kẹta, ọdun 2024, ni ile ẹjọ da, lati gbọ ẹjọ kotẹmilọrun ti Ramon Adedoyin pe tako idajọ iku ti ile ẹjọ da fun lẹyin to jẹbi iku Timothy Adegoke. Ile ẹjọ kotẹmilọrun to wa nilu Akure, nipinlẹ Ondo ni igbẹjọ naa yoo ti waye. Ti ẹ ko ba gbagbe, inu oṣu karun un, ọdun 2023, ni  adajọ agba ipinlẹ Osun, Adepele Ojo, ni ile ẹjọ giga kan nipinlẹ Osun ṣe idajọ iku pe ki wọn lọ yẹgi fun Adedoyin. Eyi waye lẹyin ti ẹri fi han gbangba pe oun ati awọn kan lo ṣekupa oloogbe Timothy Adegoke, akẹkọọ fasiti Obafemi Awolowo to gba yaara si ile itura rẹ niluu Ile-Ife. Adedoyin lo ni ile itura Hilton ti Adegoke ku si, oun naa tun ni oludasilẹ ile ẹkọ giga Oduduwa University, Ile-Ife. Akọroyin BBC to wa nile ẹjọ kotẹmilọrun niluu Akure, jabọ pe igbẹjọ Rahman Adedoyin ko waye. O jabọ pe ẹjọ kotẹmilọrun bii mẹẹdogun ni wọn pe ni gbogbo igba to fi wa nile ẹjọ, amọ wọn ko pe ti Adedoyin. Oṣiṣẹ ile ẹjọ kan lo pada fidirẹmulẹ pe wọn ko pe ẹjọ naa nitori pe igbẹjọ to waye lọjọ kan naa pọ. Ni bayii, ọjọ miran ti wọn ko tii darukọ ni ẹjọ kotẹmilọrun ti Adedoyin pe yoo waye. Ṣaaju ni Adegoke, to jẹ akẹkọọ ipele Masters ni fasiti Obafemi Awolowo, OAU, ṣadede di awati lẹyin to lọ sun sile itura Hilton ti Adedoyin da silẹ ninu oṣu Kọkanla, ọdun 2021. Lẹyin akoko diẹ ti wọn ti n wa ni awọn agbofinro ṣawari oku rẹ ninu koto kan loju ọna atijọ to lọ si ilu Ede, nipinlẹ Osun. Iwadii awọn ọlọpaa fi han pe ṣe ni wọn pa oloogbe naa. Eyi lo mu ki oludasilẹ ile itura naa, Adedoyin atawọn oṣiṣẹ rẹ kan dero atimọle, ti ọlọpaa si fẹsun mejidinlogun ọtọọtọ kan wọn, lara eyi ti ẹsun ipaniyan wa. Lasiko igbẹjọ naa ni agbẹjọro oloogbe, Femi Falana, SAN, sọ niwaju adajọ pe ṣe ni awọn afurasi mọọmọ pa oloogbe naa, ti wọn si ju oku rẹ sinu igbo. Falana ṣalaye pe awọn to pa ọkunrin naa tun wọ inu imulẹ lọ ki akara wọn ma baa tu sepo. O wa rọ adajọ naa pe ko ṣe idajọ to yẹ fun gbogbo awọn to lọwọ ninu iku ọkunrin naa gẹgẹ bii agbekalẹ ofin. Ẹwẹ, agbẹjọro awọn afurasi, Yusuf Alli, SAN, fesi pada pe ki ile ẹjọ tu Adedoyin to jẹ onibara oun silẹ nitori ko mọ nnkankan nipa iṣẹlẹ naa, ati pe ko si ẹri kankan to so onibara oun pọ mọ iwa ọdaran ọhun. Lẹyinorẹyin, adajọ agba Adepele Ojo ṣedajọ iku fun Adedoyin, ati mẹta lara awọn ti wọn jọ fi ẹsun kan wọn. Idajọ ẹwọn ni awọn yooku gba. Bakan naa ni adajọ tun paṣẹ pe ki ile itura Hilton ti oloogbe Adegoke ku si, to fi mọ ọkọ Hilux ti wọn fi gbe oku rẹ ju sigbo,  di ti ijọba ipinlẹ Osun. Yatọ si eyi, Onidajo Adepele Ojo tun paṣẹ pe ki wọn o ma a fi awọn dukia awọn ọdaran naa, gbọ bukaata awọn ọmọ ti oloogbe Timothy Adegoke fi saye.
Ọwọ́ tẹ àwọn afurasí ajínigbé tó ń sọṣẹ́ lágbègbè ìjọba ìbílẹ̀ Owo ní ìpínlẹ̀ Ondo,Ajọ abo ara-ẹni labo ilu, NSCDC ẹka ipinlẹ Ondo ti fi panpẹ ọba mu awọn ajinigbe mẹrin ati agbodegba kan ti wọn n se ọsẹ l'agbegbe ijọba ibilẹ Ọwọ si Ọsẹ. Iroyin sọ pe agbegbe yi jẹ okan lara awọn agbegbe ti awọn onisẹ laabi yi ti n sọsẹ julọ nipinlẹ Ondo ti wọn si ti gba ogunlọgọ milionu naira lọwọ awọn ara ilu ti ọpọlọpọ ẹmi si ti sọnu bakan naa. Lasiko to n foju awọn afurasi naa han ni Ọjọru Ọsẹ yi, Ọgagba ajọ NSCDC, Ọgbẹni Oluyẹmi Ibiloye sọ pe wọn mu ọkàn lara awọn afurasi naa ati agbodegba rẹ ni Eti-Ọsẹ nijọba ibilẹ Ọwọ, nipinlẹ Ondo. O ni ọwọ palaba awọn mẹta to ku segi ninu igbo Ọba ti o wa ni Ipele nijọba ibilẹ Ọwọ. Gẹgẹ bi wọn ṣe sọ, wọn ṣe aseyọri leyin isẹ ọtẹlẹmuyẹ ti wọn ṣe ti awọn ikọ ajọ naa si bọ soju isẹ lati fi panpẹ ọba mu awọn ajinigbe naa. Ọgbẹni Ibiloye sọ pe, ọkan lara awọn ajinigbe naa wọya ija pẹlu awọn ikọ naa bi o se kọ oju ibọn si wọn ki wọn to kapa rẹ. O ni agbodegba ti wọn mu naa tun n gbin igbo lagbegbe Eti-Ọsẹ. Ọgagba NSCDC ni eniyan mẹta ti awọn ajinigbe yi ti gba owo lọwọ wọn ti jade sita ti wọn si da wọn mọ gẹgẹ bi awọn ti o gba owo itusilẹ lọwọ wọn. Ọgagba naa sọ pe okan ninu awọn afurasi naa to lọwọ ninu ijinigbe to si n gbin igbo ni wọn yio fa a le ajọ to n gbogun ti gbigbe ati ilo oogun oloro lọwọ lati gbe igbesẹ ti o tọ. Awọn ti ọwọ tẹ naa ni, Dairu Abdullahi ẹni ọdún marundinlọgbọn, Uyobon Jim ẹni ọgbọn ọdun, Isiaku Jubril ẹni ọdún mẹtadinlogooji, Nura Idris ẹni ọgbọn ọdun ati Muhammed Sulieman to jẹ ẹni aadọta ọdún.
"Mo bẹ̀bẹ̀ gba iṣẹ́ yìí ni, N kò sì lè sọ pé kò tẹ́ mi lọ́rùn mọ́- Tinubu,Aarẹ Bọla Ahmẹd Tinubu ti ṣe ilẹri ọtun fun ẹgbẹ ọmọ Yoruba nni, Afẹnifẹri lati tun orileede Naijiria ṣe, ko si padabọ sipo to yẹ nipa aisi ojusaaju ni gbogbo ẹka. O ni fifi ara jin lati lewaju Naijiria lọ sibi aṣeyọri eto ọrọ aje ati igbe aye to ṣee fi yangan lo jẹ oun logun kọja ohunkohun. Tinubu lo ṣe ileri yii lasiko abẹwo to ṣe lọ sọdọ awọn olori ẹgbẹ naa ni ile Alagba Reuben Fasoranti to wa niluu Akurẹ, ipinlẹ Ondo l’Ọjọru, ọsẹ yii. Nibẹ lo ti ṣeleri pe Naijiria yoo la asiko ipenija eto ọrọ aje yii koja, nitori pe lẹyin ohun gbogbo, ayọ ni yoo pada ja si. “Naijiria yoo la ipenija eto ọrọ aje to wa ninu ẹ lasiko yii ja. Ina yoo tan lẹyin gbogbo rogbodiyan. Mo bẹbẹ gba iṣẹ yii ni, mi o si le sọ pe ko tẹ mi lọrun. Mo gba gbogbo ohun to n ṣẹlẹ yii mọra. “Gbogbo ohun to yẹ ka ṣe ni a n ṣe lati tẹle ilana agbaye. Si awọn ayanilowo wa, a ko tii ṣe kọja aaye, a ko si nii kọja aaye wa. Gbogbo ọna ti a mọ la n tọ lati rii pe Naijiria de ibi aṣeyọri rẹ. “Ipenija eto ọrọ aje ti a n la kọja latigba ti mo ti gba ijọba ko jẹ tuntun si mi. Gẹgẹ bi gomina tẹlẹ nipinlẹ Eko, mo koju awọn iṣoro to jọ eyi, ti awọn eeyan si pe ipe lati kọwe fipo silẹ. “Ṣugbọn nipasẹ ọkan akikanju ati igbesẹ to yẹ, ipinlẹ Eko gun oke agba si ipo karun ti eto ọrọ aje wọn n ṣe daadaa nilẹ Afrika. “A ni lati rọra lo awọn ohun ti a ni pẹlu ọgbon ati imọ lati mu idagbasoke ba eto ọrọ aje wa. “Mo gbe apoti, mo si ṣe ipolongo lati sin Naijiria nipa ifẹ Naijiria, wọn araalu si dibo fun mi. Awọn kan sọ pe mi o le pe nile ẹjo Tribuna, wọn si bẹrẹ sii sọ oriṣiriṣi, koda nigba ti a wa nile ẹjọ, mo tun ṣi ni afojusun lati kọju si ibi ti mo n lọ. “A ko le gba ki wọn jẹ eto ọrọ aje wa run. A ko le pa eto ọrọ aje wa fun awọn ajẹnirun. Mo ti ipinnu lọkan ara mi lati ṣatunṣe eto iṣuna wa, ati lati fopin si iwa imọ-ti-ara-ẹni nikan.” Akọwe agba ijọba orileede yii nigba kan ri, Alagba Olu Falae nigba to n gba ẹnu Alagba Fasoranti sọrọ, o gbe oriyin fun Aarẹ Tinubu lori akitiyan rẹ si itẹsiwaju Naijiria, bẹẹ lo ṣeleri lati ṣatilẹyin fun ijọba rẹ. “O ti mu awọn ileri rẹ ṣẹ lati pada wa sibi, nibi ti a ti gbadura fun ẹ, eyi tumọ si wi pe ẹni ti kii yẹ adehun, to si maa n duro lori ọrọ rẹ ni ẹ. “Loni, asia wa lo n gbe dani. Wọn mọ wa fun iwa ọmọluabi, ẹni to kaju oṣuwọn, otitọ ati akikanju. Awọn ipa ti o ti ko ti fi han daju o mọ pataki ori ohun ti a duro le lori, eyi ti yoo sọ fawọn ọmọ Naijiria pe ijọba to dara ṣee ṣe.” ﻿Ààrẹ Bola Tinubu ti ṣe àbẹwò sì adari ẹgbẹ Afenifere,  Pa Reuben Fasoranti fún igbà akọkọ lẹyìn ti o di ààrẹ orilẹede Naijiria Àbẹwò ọhun waye ni ilu Akure ni ọjọ kejidinlogbon oṣù keji ni ilé adari ẹgbẹ  naa. Ipade naa to wayẹ ni atilekun mori pelu adari Afenifere ati awọn agba-gba ẹgbẹ naa bi Bashorun Sehinde Arogbofa, Akọwe ìjọba àpapọ̀ tẹlẹ Oba Olú Falae Lẹyìn wákàtí kan ti ipade naa bẹrẹ, ààrẹ Tinubu gbera kuro ni ilé adari ẹgbẹ Afenifere.﻿ Agbẹnusọ fún ẹgbẹ Afenifere Ogbeni Jare Àjàyí sọ pẹ awọn ẹgbẹ Afenifere ba ààrẹ Tinubu sọrọ lórí atunto orileede Naijiria ni ẹka òṣèlú, ọrọ ajé, ìbarà eni gbepọ ati awọn ẹka miran. Laara awọn nnkan ti ẹgbẹ Afenifere bẹrẹ fún nipa atunto orileede Naijiria ni ki awọn agbegbe lẹtọ sì ànfàní lori awọn ọun alumọni ti ìjọba ba ri l'agbegbe wọn "" Gẹgẹ bi o ṣe wa bayi, awọn agbegbe ti orileede Naijiria tin ri epo rọbi lo ni ànfàní sì awọn owo kan sùgbọ́n eleyi ko gbọdọ̀ wa fún epo rọbi nikan, awọn àgbègbè ti ohun alumọni ilẹ̀ wa naa lẹtọ lati maa gba awọn owo kan naa lowo ìjọba gege bi ẹtọ.""﻿ Ogbeni Jare Àjàyí tun sọ pe ààrẹ Tinubu fi daa Pa Fasoranti ati awọn agba Afenifere loju pe ìnira ti awọn ọmọ Nàìjíríà n koju lọwọ yóò di ohun afiseyin teegun n fiṣo. O ni ""Ààrẹ sọ fun wa pe : ṣe ni mo gbàdúrà lati di ààrẹ orilẹede Naijiria . Mo kọrin, mo si jo si. Gbogbo idojukọ yi  ni mo ti gbaradi fún. Gẹgẹ bi mo ṣe ṣe ni ilu Eko ti o fi di ipinlẹ ti ọrọ ajé rẹ ni idagbasoke julọ ni ilẹ Africa mo fé fi ipinlẹ to muna doko silẹ fún atunto"" Àjàyí sọ pẹ ààrẹ Tinubu gbe iwe moyege ti INEC fún wa hàn adari ẹgbẹ Afenifere. Gomina ipinlẹ Ondo Lucky Aiyedatiwa ati Gomina ana dokita Olusegun Mimiko wa lara awọn to peju sibi ìpàdé naa. Aarẹ Naijiria, Bola Ahmed Tinubu yoo ṣabẹwo si ipinlẹ Ondo lonii, ọjọ kejidinlọgbọn, oṣu Keji, ọdun 2024. A gbọ pe eredi abẹwo naa ko ṣẹyin ibanikẹdun si mọlẹbi goomina ana ni ipinlẹ ọhun to di oloogbe, Arakunrin Oluwarotimi Akeredolu. Iroyin ni gomina Lucky Aiyedatiwa ni yoo gbalejo Tinubu ni papakọ ofurufu to wa niluu Akure. Lasiko abẹwo naa ni Tinubu yoo tun ṣabẹwo si aṣaaju ẹgbẹ ọmọ Yoruba, Pa Reuben Fasoranti, nile rẹ to wa niluu AKure. Ti ẹ ko ba gbagbe, ilu Owo, nibi ti wọn ti bi Akeredolu ni awọn mọlẹbi rẹ wa bayii lẹyin to wọ kaa ilẹ sun. Akeredolu jade laye lọjọ kẹrindinlọgbọn, oṣu Kejila, ọdun 2023 lẹyin arun jẹjẹrẹ to kọluu ṣaaju. Wọn si ti sin oku rẹ niluu Owo lọjọ Ẹti to kọja, ọjọ kẹtalelogun, oṣu Keji, ọdun 2023. Fọfọ ni ile ijọsin ti eto isinku naa ti waye ladugbo Imola, niluu Owo kun. Ọpọ ọmọ ilu Owo, oloṣelu, ẹbi ati ọrẹ oloogbe naa lo peju sibi eto isinku ọhun. Lara awọn aṣaaju ilu to wa nibẹ ni igbakeji Aarẹ Naijiria, Kashim Shettima, gomina ipinlẹ Oyo, Seyi Makinde, gomina ipinlẹ Ọsun, Ademola Adeleke, gomina ipinlẹ Eko, Babajide Sanwo-Olu ati gomina ipinlẹ Ogun, Dapo Abiodun. Awọn mii to tun wa nibẹ ni gomina ipinlẹ Ondo tẹlẹ, Olusegun Mimiko, gomina ipinlẹ Ọsun ana, Gboyega Oyetola, atawọn eeyan jankan ilu mii."
Wo ọ̀nà tí obìnrin bá gbà ní Ààfin Deji Akure tí irú obìnrin bẹ́ẹ̀ kò ní r'ọ́mọ bí láyé,Yoruba bọ, wọn ni idalu ni iṣelu, eyi lo difa fun ọna kan ti wọn pe ni ọna ọkunrin ni aafin Deji Akure ti obinrin ko gbọdọ gba. Oloye Sele ti ilẹ Akure, Taiwo Fagite sọ fun BBC pe eewọ ni fun obinrin lati gba ọna yii. Oloye Sele sọ pe ''obinrin ko ni anfani lati gba ọna ọkunrin nitori eewọ ni. Ko ni ri nnkan oṣu rẹ mọ debi wi pe yoo ri ọmọ bi mọ laye. To ba dẹ jẹ obinrin to dawọ nnkan oṣu duro, igbagbọ wa ni pe ko ni i ni oju ara mọ.'' Oloye Sele ti ilẹ Akure, Taiwo Fagite ni Aafin Deji Akure wa ninu awọn aafin to dagba ju nilẹ Yoruba, o si jẹ ikan ninu awọn aafin to ṣe pataki nilẹ Yoruba. ''Ohun ni a ṣe maa n ki wa ni Akure ni pataki  Deji Akure wi pe...ọmọ ọlọna meji ti obinrin ti n gba ti ọtun. Ọna obinrin lo wa ni apa ọtun yẹn, ọna ọkunrin lo wa lapa osu wa nibi yii. Ṣugbọn nitori pe aye jẹ aye awa ọkunrin, awọn ọkunrin ni anfani pupọ lati gba ọna obinrin jade si inu aafin ti o si nkan kan to maa ṣe wọn, nitori igbagbọ wa ni pe , Deji Akure, ọkunrin ni. A ko tii gbọ ninu itan ri ṣa wi pe obinrin kan gba ọna ọkunrin yẹn tori ko si igba tẹ de aafin yii, ti ẹ ko ni ba ẹnikan ni ọna ọkunrin to n ṣọ ọ,'' Oloye Sele lo sọ bẹẹ. Oloye Sele ni awọn ''n gbiyanju lati daabo bo aafin yii tori o ti wa lati nkan bi ọdun 826 sẹyin, ohun ta n ṣe ni pe ka ro o, ko le duro daadaa, ko ma lọ di wi pe ko maa lọ dẹgbẹ si apa kan kan tori ile yẹpẹ ni.
"Àwọn Ajínigbé gbé gbogbo èèrò ọkọ̀ bọ́ọ̀sì kan nípìnlẹ̀ Ondo,Ileeṣẹ ọlọpaa ipinlẹ Ondo ti jẹ ko di mimọ pe awọn ti ko awọn ọlọpaa kogberegbe to n ṣewadi awọn ajinigbe, iyẹn Special Anti Kidnapping Squad sita lati ṣawari awọn arinrin-ajo ti awọn ajinigbe jigbe laipẹ yii niluu Akunu -Akoko, ipinlẹ naa. Ọga ọlọpaa, Abayọmi Ọladipọ lo sọrọ naa ninu atẹjade ti agbenusọ wọn, Funmilayọ Ọdunlami-Omisanya fi sita lopin ọsẹ to kọja. Ninu atẹjade ọhun lo ti sọ pe awọn ti ko awọn ọlọpaa kogbere oluwadii sita pẹlu ajọṣepọ ileeṣẹ ologun ati awọn ọlọdẹ lati ṣawari ibi ti awọn ajinigbe naa wa. Ọladipọ sọ pe awọn yoo ri awọn ti wọn jigbe naa gba jade layọ ati alaafiaa, bẹẹ lọwọ yoo tẹ gbogbo awọn ajinigbe to wa lọwọ ninu ijinigbe ọhun. Irọlẹ ọjọ Ẹti to kọja ni awọn ajinigbe da awọn arinrin-ajo lọna ninu ọkọ bọọsi elero mejidinlogun ti wọn wa, ti wọn si ji wọn gbe wọnu igbo lọ. Ṣugbọn wọn fi ọmọdebinrin kan silẹ, ti ko si tii sẹni to mọ ibi ti wọn ko wọn lọ titi di asiko ti a pari akojọpọ iroyin yii. Bakan naa ni iroyin sọ pe awọn ajinigbe naa pa awakọ bọọsi ọhun to gbera lati ipinlẹ Eko, to si n lọ si ilu Abuja. Ọkọ naa ni wọn lo jẹ ti ileeṣẹ irinna aladani kan. Ileeṣẹ ọlọpaa sọ pe ko pẹ si asiko ijinigbe ọhun ti awọn  oṣiṣẹ ọlogun, ọlọpaa ati awọn ọlọdẹ fi debẹ. ""Loju ẹsẹ ti a gbọ pe nipa iṣẹlẹ naa, la sare wọnu igbo lati mọ ibi ti wọn gba, ṣugbọn ti wọn sọ pe ko sẹni to ri ibi ti wọn gba."" Ọga ọlọpaa naa wa sọ pe iṣẹ iwadii awọn ti bẹrẹ lẹkunrẹrẹ lati rii pe awọn gba gbogbo arinrin-ajo ọhun jade layọ ati alaafia. Bẹẹ lo ni kii ṣe pe ki wọn gba awọn eeyan naa jade nikan, bi ko ṣe pe ki awọn tun mu awọn ajinigbe yii pẹlu. Bakan naa lo parọwa si araalu wi pe ki wọn ma ṣe gbọjẹgẹ lori iṣẹlẹ naa, nitori pe awọn ti n ṣe iwadii."
D.O Fagunwa: Akọni Òǹkọ́wé, tó kó ipa sí àgbéga èdè Yorùbá kú àmọ́ dúkìá rẹ̀ ń fọhùn síbẹ̀,BBC Yoruba sabẹwo si ile ati yara ti gbaju-gbaja onkọwe ni, D.O fagunwa lo nigba aye rẹ, iyalẹnu lo jẹ pe lẹyin ọdun 61 to ti papoda, ijọba tabi ẹlẹgbẹjẹgbẹ kankan ko satunse ile ati dukia to fi silẹ.
Ayẹyẹ ètò ìsìnkú Akeredolu bẹ̀rẹ̀ nílùú Akure pẹ̀lú ìsọjí ìta gbangba,Wọn ti bẹrẹ eto isinku gomina ana nipinlẹ Ondo, Arakunrin Rotimi Akeredolu. Eto isinku naa ni wọn bẹrẹ pẹlu isọji ijere ọkan kan, eyii to waye ni gbagede MKO Abiola Democracy Park, niluu Akure. Gomina Aiyedatiwa ti ke si awọn ẹṣọ alaabo lati pese abo to peye nipinlẹ naa ṣaaju, lasiko, ati lẹyin eto isinku gomina ana ọhun. Nnkan bii aago marun un irọlẹ Ọjọbọ ni isọji naa bẹrẹ. Ọjọ kẹrindinlọgbọn, oṣu Kejila, ọdun 2023, ni Rotimi Akeredolu jade laye lẹni ọdun mẹtadinlaadọrin. Ọjọbọ, February 15, 2024: Isọji ijere ọkan ni gbagede MKO Abiola Democracy Park, Akure Ọjọ Ẹti, February 16, 2024: Irun Jimọ yoo waye ni Akure Central Mosque Ọjọ Abamẹta, February 17, 2024: Isin idagbere ti ile ẹkọ girama Layola, ti yoo waye ni gbọngan Loyola College Old Ife Rd, Agodi, niluu Ibadan Ọjọ Aiku, February 18, 2024: Isin alẹ idagbere ni Fasiti Obafemi Awolowo. Eyi yoo waye ni ile ẹgbẹ OAU, Old Ife Road, Agodi, Ibadan. Ọjọ Ẹti, February 19, 2024: Ijoko ile ẹjọ pataki yoo waye ni ileeṣẹ eto idajọ ipinlẹ Oyo to wa ni ile ẹjọ giga, Ring Road, Ibadan, nipinlẹ Oyo. Lẹyin ti ijoko naa ba waye ni ẹgbẹ awọn agbẹjọro ni Naijiria yoo ṣe isin idagbere fun Akereolu, ni ile ẹgbẹ wọn, Aare Afe Babalola Bar Centre, Iyagakun, Ibadan. Isin orin onigbagbọ ati idagbere yoo waye ni gbọngan Jorgor Centre, Liberty Road, niluu Ibadan. Ọjọ Iṣẹgun, February 20, 2024: Isin ikẹyin yoo waye ni owurọ ni ile ijọsin All Saints Church, Jericho, Ibadan. Lẹyin eyi ni wọn o tẹ oloogbe si ile rẹ, nibi ti awọn eeyan ti wọn ba fi iwe pe, yoo ti ni anfaani lati wo oku rẹ. Ọjọru, February 21, 2024: Ajabue (Oro ile) yoo waye fun oloogbe niluu Owo, nipinlẹ Ondo. Lọjọ yii kan naa ni ijoko pataki yoo waye fun un ni ile ẹjọ giga ipinlẹ Ondo, to wa ni ilu Akure. Bakan naa ni wọn o tẹ oku rẹ ni itẹ ẹyẹ, ni papa iṣere ilu Akure fun gbogbo araalu lati wo. Aṣalẹ idaro ati idagbere ni yoo kẹyin rẹ ni irọlẹ ọjọ naa, niluu Owo. Ọjọbọ, February 22, 2024: Eto isin orin onigbagbọ yoo waye nile ijọsin St Andrews Cathedral, Imola, niluu Owo, ipinlẹ Ondo. Alẹ aisun onigbagbọ yoo waye ni irọlẹ ọjọ naa bakan naa ni ile rẹ, Maranatha Villa, Owo. Iwọde pẹlu ti tan abẹla ati ikorajọpọ awọn ẹgbẹ ẹlẹmu, Kegites Club, yoo waye ni alẹ ọjọ naa mọju ọjọ keji. Ọjọ ẹti, ọjọ kẹtalelogun, oṣu Keji, ọdun 2024, ni wọn o sin oku Gomina Rotimi Akeredolu, ni ilẹ isinku kan to wa niluu Owo. Amọ, ẹbi nikan ni yoo kopa nibi eto naa. Ọjọ Abamẹta ni wọn o fi idije bọọlu kan sọri rẹ ni papa iṣere Akure, niluu Akure. Isin idupẹ ni yoo kadii gbogbo ayẹyẹ naa ni ile ijọsin St. Andrews Church, Imola, Owo.
"APC kéde ₦50m owó fọ́ọ̀mù àti ọjọ́ ètò ìdìbò abẹ́lé sípò gómìnà ìpínlẹ̀ Ondo,Ẹgbẹ́ òṣèlú All Progressive Congress, APC ti kéde ọjọ́ Kẹẹ̀dọ́gbọ̀n, oṣù Kẹrin, ọdún 2024 gẹ́gẹ́ bí ọjọ́ tí ètò ìdìbò abẹ́lé sí ipò gómìnà ìpínlẹ̀ Ondo yóò wáyé. Nínú àtẹ̀jáde kan tí akọ̀wé ètò APC, Sulaiman Argungun fi sórí ìkànnì ayélujára ẹgbẹ́ náà ni wọ́n ti kéde yìí. Gẹ́gẹ́ bí àtẹ̀jáde náà ṣe sọ, ọjọ́ Kẹta sí ọjọ́ Kẹwàá oṣù Kẹrin ni ètò títa fọ́ọ̀mù yóò fi wáyé. Àádọ́ta mílíọ̀nù náírà ni olùdíje tó bá fẹ́ díje fún àsíá ẹgbẹ́ òṣèlú APC níbi ètò ìdìbò abẹ́lé náà yóò nílò láti fi ra fọ́ọ̀mù. Fọ́ọ̀mù ""expression of interest"" ló jẹ́ mílíọ̀nù mẹ́wàá náírà tí fọ́ọ̀mù ""nomination"" sì jẹ́ ogójì mílíọ̀nù náírà. APC nínú àtẹ̀jáde náà ní àwọn obìnrin àti àwọn àkàndá ènìyàn tó bá fẹ́ kópa nínú ètò ìdìbò abẹ́lé náà yóò san mílíọ̀nù mẹ́wàá náírà owó fọ́ọ̀mù ""expression of interest"" nìkan. Ẹgbẹ́ òṣèlú náà ní ìgbésẹ̀ àwọn yìí ló wà ní ìbámu pẹ̀lú òfin tó rọ̀ mọ́ ètò ìdìbò tí ọdún 2022. Bákan náà ni wọ́n fi àtẹ ètò bí ohun gbogbo yóò ṣe lọ lórí ètò ìdìbò náà léde. Ọjọ́ Kẹrìndínlógún oṣù Kọkànlá ọdún 2024 ni àjọ tó ń rí sí ètò ìdìbò ní Nàìjíríà, INEC kéde pé ètò ìdìbò sípò gómìnà ní ìpínlẹ̀ Ondo yóò wáyé. Kò dín ní àwọn olùdíje mẹ́rin lábẹ́ ẹgbẹ́ òṣèlú APC, tó fi mọ́ gómìnà ìpínlẹ̀ Ondo lọ́wọ́ lọ́wọ́, tó ti fi èròńgbà wọn láti dupò gómìnà náà léde Ní ọ̀sẹ̀ tó kọjá ni gómìnà ìpínlẹ̀ Ondo, Lucky Orimisan Aiyedatiwa kéde ìpinnu rẹ̀ láti díje dupò náà fún sáà tuntun."
"Wo ohun táwọn gómìnà ilẹ̀ Yorùbá ń ṣe láti gbọn ìṣẹ́ dànù lára aráàlú,Awọn gomina ipinlẹ Yoruba kan ti bẹrẹ si ni gbe igbesẹ lori ati mu adinku ba ebi to n pa araalu latari ọwọngogo nnkan to gbode lorilẹ ede Naijiria. Laipẹ yii l'awọn eeyan bẹrẹ síi ṣe ìwọ́de l'awọn ipinlẹ kan lati fi ẹhonu wọn han lori bi gbogbo nnkan ṣe di wiwọn papaa julọ ounjẹ. Ọpọ lo tu jade laipẹ yii lati ṣe ifẹhonuhan niluu Ibadan, Osogbo ati nipinlẹ Kogi, Niger to fi mọ Kano lapa ariwa Naijiria nibi ti wọn ti kepe ijọba lati ojutuu si ọwọngogo to gbode. Ajọ NBS to n ri si iṣiro nkan sọ pe igba àkọkọ ree ti ounjẹ at'awọn nkan mii yoo won julọ niyi fun bii ọgbọn ọdun. Ẹwẹ, Aarẹ Bola Tinubu ṣe ipade pẹlu gomina awọn ipinlẹ mẹrẹẹrindinlogoji laipẹ yii nibi ti o ti sọ fun won pe ki wọn gbe igbesẹ lati ṣe iranwọ fawọn eeyan ipinlẹ wọn lori bi gbogbo nkan ṣe di wiwọn. Gomina Babajide Sanwo-Olu ipinlẹ Eko kede ni Ọjọbọ pe ijọba oun ti ṣeto lati maa pese ounjẹ ẹẹkan lojumọ fun ẹgbẹrun kan eeyan ni gbogbo ijoba ibilẹ kọọkan nipinlẹ naa. Sanwo-Olu ni eyi jẹ ọkan lara ọna ti ijọba oun fẹ gba lati mu adinku ba ebi to n pa araalu. Gomina ni pẹlu gbogbo ohun ti ijọba n lakọja, ijọba rẹ n gbiyanju lati pari oju ọna reluwe ati awọn nnkan mii ti yoo mu irinna rọnu laarin igboro Eko. Sanuwo Olu fikun pe ijọba ti yọ ida mẹẹdọgbọn kuro ni owo ọkọ BRT, Reluwe ati Ferri, ti ọrọ si n lọ lọwọ pẹlu awọn ẹgbẹ awakọ lati mu adikun ba iye owo ọkọ akero ‘Yellow Bus’. Sanwo-Olu tun mu adinku ba iye ọjọ t'awọn oṣiṣẹ ipinlẹ Eko yoo maa lọ si ibi iṣẹ. Gomina ni ""a fẹ bẹrẹ pẹlu awọn osisẹ ijọba wa, lati ibẹrẹ ọsẹ to n bọ, awọn osisẹ ijọba to wa ni ipele kẹrinla ati awọn to kere si ipele yoo ma wa si ibisẹ ni ọjọ mẹta laarin ọsẹ, ti awọn to wa ni ipele mẹdogun soke yoo ma ni ọjọ mẹrin laarin ọsẹ.” Gomina wa kesi awọn ileeṣẹ aladani lati wa nnkan miiran ti awọn le ṣe lati ran awọn araalu lọwọ gẹgẹ bi wọn ṣeṣe lasiko itankalẹ aarun Corona. Ijọba Seyi Makinde ipinlẹ Oyo ti pin ẹẹdẹgbẹta miliọnu naira fun awọn olokowo kekeke ti iye wọn le ni ẹgbẹrun meji lati ṣowo. Owo ọhun, to jẹ owoya ni wọn pin labẹ eto Sustainable Action for Economic Recovery (SAfER). Ṣaaju ni gomina Makinde ti kọkọ ṣeleri pe ijọba oun yoo pese owo naa fun awọn olokowo ọhun, eyii ti wọn yoo san pada pẹlu ele diẹ. Owo naa ni ijọba Oyo pin nipasẹ awọn ile ifowopamọ alabọde meje kaakiri ipinlẹ ọhun. Apapọ iye awọn oṣiṣowo to ri owo naa gba, gẹgẹ bii atẹjade ijọba ni 2,078. Nigba to n sọrọ lori owo naa, alaga SafER, Otunba Segun Ogunwuyi ni gomina Makinde gbe igbesẹ ọhun lọna sti ṣatilẹyin fun awọn oniṣowo kekeke, ati pe ijọba mọ ojuṣe wọn lara eto ọrọ aje ipinlẹ naa. Ogunwuyi, to tun jẹ olori oṣiṣẹ gomina Makinde ni ọpọ oniṣowo ipinlẹ Oyo lo jẹ oniṣowo kekeke. O fi kun pe niwọn igba ti ijọba ba le ṣatilẹyin fun wọn, yoo rọrun fun awọn eeyan naa lati ṣowo ati lati jere, eyii ti yoo mu ọ Ijọba ipinlẹ Ogun ti kede igbesẹ lati pin ounjẹ fawọn eeyan ipinlẹ naa. Ijọba gomina Dapo Abiodun ni ounjẹ bi irẹsi, ẹwa ati gaari l'awọn yoo pin fun araalu. Gomina Abiodun sọ loju opo X rẹ pe ijọba ti ṣe eto lati bẹrẹ si ni pin ọgọrun tirela irẹsi fawọn araalu ni kiakia. Gomina ni awọn agbalagba at'awọn ti ko ri ọwọ họri yoo gba irẹsi ọfẹ, nigba t'awọn mii yoo lanfaani lati ounjẹ naa ni iye ti wọn n ta a tẹlẹ ki dọla to bẹrẹ si ni wọn sii. Bakan naa ni gomina wi pe ijoba ti bẹrẹ si ni gbe igbesẹ lati lo biliọnu marun un naira ti ijọba apapọ gbe fun ipinlẹ naa fun iranwọ lori ọwọngogo to gbode. Gomina ipinlẹ Ogun tun kede ẹgbẹrun l'ọna aadọta naira gẹgẹ bi owo iranwọ fun ẹgbẹrun mẹtadinlọgbọn akẹkọọ ni ipinlẹ naa. Ijọba kede owo iranwọ fun ẹgbẹrun l'ọna aadọrin eeyan eyi t'awọn oloyun wa ninu wọn. ""ijọba yoo fun ẹgbẹrun l'ọna ọgọrun akẹkọọ ijọba ile ẹkọ alakọbẹrẹ ati girama ni ẹgbẹrun mẹwaa gẹgẹ bi iranwọ. A o tun pin iwe marun un marun un fun gbogbo akẹkọọ ile ẹkọ ijọba alakọbẹrẹ ati girama ti gbogbo wọn jẹ 850,000,"" Abiodun lo sọ bẹẹ. Gomina Ademola Adeleke ipinle Osun ti Kede pe ijọba oun ti ṣe ifilọlẹ igbimọ kan ti yoo ṣiṣẹ lori ati pin ounjẹ fun araalu. Gomina Adeleke ni ijọba oun n ṣiṣẹ takuntakun lati ṣe iranwọ fun araalu lori ọwọngogo ounjẹ at'awọn nkan mii. Gẹgẹ bi atẹjade ti agbẹnusọ gomina, Olawale Rasheed fi sita ṣe sọ, gomina Adeleke sọ fun igbimọ to gbe dide naa lati ṣiṣẹ lori ọna ti ounjẹ yoo fi pọ ni ipinlẹ Ọsun. Lara ohun ti ijọba ni ki wọn ṣiṣẹ le lori ni bi eto ọgbin yoo ṣe gbooro sii ni ipinlẹ Osun. Bakan naa ni gomina tun sọ fun igbimọ ohun lati ṣe amojuto iye tawon ontaja n ta ounjẹ ni ipinlẹ Osun. Gomina Adeleke tun sọ fun igbimọ naa lati sọ fun ijọba iru igbesẹ to ba yẹ lati gbe to le mu adinku ba ebi to n pa araalu. Gomina fun igbimọ naa ni ọjọ diẹ lati jabọ fun ijọba lori ohun ti wọn ba fẹnu ko le lori"
Ọlọ́pàá ká ọwọ́, ahọ́n àti ìfun èèyàn mọ́ Alfa lọ́wọ́ l’Ondo,Alfa kan, Oluwafemi Idris, ti ko si gbaga ọlọpaa ipinlẹ Ondo lẹyin ti wọn ba oniruru ẹya ara eeyan lakata rẹ. Alukoro ileeṣẹ naa nipnlẹ Ondo, Funmilayo Odunlami-Omisanya, lo fi ọrọ naa lede ninu atẹjade kan lọjọ Aiku. Gẹgẹ bii ohun ti alukoro ọlọpaa sọ, awọn tọpinpin afurasi naa lẹyin ti awọn eeyan kan si ileeṣẹ naa pe ọkunrin ọhun n ko ẹya ara eeyan pamọ sinu ile rẹ. Iroyin ni ṣe ni ọkunrin ọhun fẹ fi ẹya ara eeyan naa joogun. Atẹjade ọlọpaa sọ pe “Ọlọpaa bẹrẹ iṣẹ lẹsẹkẹṣẹ, ọwọ si tẹ afurasi naa. “Nigba ti a wa inu ile rẹ ni Akoko, lara awọn ẹya ara eeyan ti a ba nibẹ ree; ọwọ eeyan, ifun mẹta, ọkan mẹta, ọpa ẹyin ati ahọn. “Afurasi ọhun sọ pe Alfa ẹsin Musulumi ni oun ati pe ọrẹ oun kan to jẹ Alhaji lo ko ẹya naa fun oun.” Ọlọpaa sọ pe ọkunrin kan ti orukẹ rẹ n jẹ Babatunde Kayode, to jẹ alawo ni afurasi naa gbe ori eeyan mẹta fun. Odunlami-Omisanya  pari atéjade naa pe ọwọ ti tẹ Babatunde Kayode amọ iwadii ṣi n lọ lọwọ lati mu Alhaji ti afurasi ọhun ni o n ta ẹya ara eeyan fun oun.
"Iléèṣẹ́ ọlọ́pàá ṣàwárí òkú ọkùnrin tí ọ̀rẹ́ rẹ̀ pa, tó tún bò mọ́lẹ̀ nípìnlẹ̀ Ondo,Pansa o fura, pansa ja! Aja o fura, aja jin, Onile ti o ba fura Ole ni o ko lọ. Igi arọwa yii lo ṣẹ mọ Ọpeyemi lára, ẹni ti ọrẹminu rẹ yọwọ kilanko rẹ lawo ran lajo aremabọ. Arakunrin kan, eni ọdun merinlelogbon, tí orúkọ rẹ n jẹ Opeyemi Oyelakin ti di ewure jẹlejẹle, o daguntan jẹmọjẹmọ bi ọrẹ rẹ ti ṣe ṣekupa ninu igbo oko ẹgẹ kan ni ilu Oke Igbo ni ipinle Ondo. Ọjọ karundinlogun, oṣu Kẹta, ọdun 2024 ni oloogbé yii ti di awati, eleyii ti o mú kí àwọn arakunrin kan ati awọn mọlẹbi rẹ fi to ileeṣẹ ọlọpaa létí. Lẹyin iwadii ti awọn ọlọpaa ṣe, ọwọ wọn tẹ ọkunrin kan, Dọlapọ Babalola, ẹni tí ó jé ọrẹ timọtimọ fun oloogbe yii fun ẹsun siseku pa a. Lẹyin ti ọwọ tẹ ẹ, ni ileeṣẹ ọlọpaa ipinlẹ Ondo ṣe awari oku oloogbe naa ni ibi tí afurasi ti ọwọ tẹ naa bo o mọ. Afunrasi ọhun to jẹ ẹni ọdun 39 jẹwọ ẹsẹ iseku pani yii, o si mu awọn ọlọpaa lọ si inu oko kan ni ilu Oke Igbo nibi ti wọn sin oku ọmọkùnrin naa si. Akiyesi fi han pe oku oloogbe naa ti jẹra kan eegun kí ilé iṣẹ Ọlọpaa tó ṣe awari rẹ. Babalola ṣalaye  pe oun ati Opeyemi jẹ ọrẹ lati ọjọ to ti pẹ ṣugbọn fun ọpọlọpọ ọdun ni wọn ko fi rira nitori pe Opeyemi rin irin ajo lọ si ipinlẹ miiran. O fi kun pe awọn mejeeji pada rira ni ọjọ kẹrinla, oṣu Kẹta, ọdun 2024, ni ilu Ondo. Afurasi ọdaran naa sọ pe bi ọdun mẹjo sẹyin ni wọn ti gburo ara kẹyin ko to di pe wọn tun pade. Babalola ni "" Lẹyin ti a pade ni ọjọ kẹrinla oṣù Kẹta, ọjọ keji ni mo pe ọrẹ mi, Opeyemi ko wa gbemi lati agbegbe Oke Agunla ni ilu Ondo.  Mo sọ fun pe ko gbemi de Sabo lati ri eeyan kan. ""Nigba ti a de Sabo ni ẹni ti mo lọ ba, Mufutau Sikiru sọ fun mi pe oun ma ṣalaye fun Opeyemi ko gbe wa lọ si oko ti eeyan kan fẹ ẹ fun  lati dàko si ni ilu Oke Igbo. Opeyemi si gba lati gbewa lọ. ""Lẹyin ti a de inu oko, ni a gbiyanju lati gba ọkada lọwọ Opeyemi. Nibi ti awa mejeeji ti n gbiyanju yii ni mo ti mu okuta ti mo si laa mọ lori titi ẹmi fi bọ lara rẹ."" Afurasi ọdanran  naa sọ pe ẹgbẹrun lọnaa aadoje naira ni wọn ta ọkada ti wọn gba lọwọ Opeyemi fun onibaara wọn to wa ni ilu Ibadan. "" Lati ọdun 2021 ni mo ti n ji ọkada awọn eeyan gba, mo si ti gba ọkada to le ni marundinlogun. ""Awọn ilu bi Ondo, Akure, Ilesha, Ife ati Ipinlẹ Ekiti ni a ti ji ọkada gba sẹyin, ṣugbọn mi o ti pa ẹnikẹni ri ko to di eleyi ti a gba lọwọ Opeyemi ti ẹmi rẹ lọ si."" Ileeṣẹ ọlọpaa ipinlẹ Ondo ti fi idaniloju wọn han lati foju gbogbo awọn to lọwọ ninu ṣiṣekupa Opeyemi Oyelakin, wina ofin. Kọmisanna ọlọpaa ni ipinlẹ Ondo, Abayomi Oladipo jẹ ki o di mimọ pe iwadii n lọ lọwọ lati mu Mufutau Sikiru, arakunrin ti oun ati Dolapo Babalola jọ padi apo pọ lati ṣeku pa Opeyemi Oyelakin, to fi mọ jiji ọkada rẹ gbe lọ. Kọmisanna naa lo dari ikọ awọn ọlọpaa tó lọ si ilu Oke-Igbo lati lọ ṣe awari ibi ti wọn jú oku oloogbe naa si. Komisana naa ṣalaye pe lọjọ karundinlọgbọn, oṣu Kẹta ni eeyan kan wa si agọ ọlọpaa lati fi to awọn agbofinro leti pe arakunrin kan ti oun gbe ọkada fun ti di awati lati ọjọ karundinlogun. ""Ẹsun ti arakunrin yi fi to ọlọpaa leti lo mu ki a bẹrẹ iwadii. Iwadii ta ṣe lo mu ki a fi panpẹ ofin gbe Dolapo Babalola"". Ọga ọlọọpa naa sọ pe ""afẹ fi asiko yii sọ fun awọn araalu pe ti wọn ba ri awọn eeyan ton wọ igbo lọ, ẹbere nkan ti wọn fe lọ ṣe, ki ẹ tun sọ fun awọn ọlọọpa abi agbofinro ti o ba wa nitosi ki a le fi oju awọn asebi han. Ifọwọsowọpọ araalu pẹlu awọn agbofinro ni a tọrọ fun"" O parọwa fun awọn ọlọkada lati funra nigba ti ẹnikẹni ba ni ki wọn gbe wọn lọ si ibi to jina tabi to palọlọ. Ikọ oṣiṣẹ eleto ilera nile iṣẹ Ọlọọpa naa ti pale oku naa mọ kuro ninu igbo to wa fun ọjọ mẹrinla. Pasito Taiwo Oyediran, to jẹ ọkan lara ẹbi oloogbe  Opeyemi Oyelakin,  sọ pe lati Ibadan ni oloogbe naa ti ko wa sì ilu Ondo lati wa ma a ṣiṣẹ, ki o to di àwátì ni ọjọ karundilogun, oṣù Kẹta, ọdún 2024. Pasitọ naa ni ẹkọ ni iṣẹlẹ yii ma jẹ fún ọpọlọpọ awọn eeyan pe ki wọn kiyesiara fun eeyan ti wọn ba ti ri  fún igba pipẹ. Iyawo ati ọmọ kekere kan ni Opeyemi Oyelakin fi si lẹ saye."
Iléẹjọ́ ní kí wọ́n lọ yẹgi fún Pásítọ̀,èèyàn márùn-ún míì to fọ báńkì méjì,Ileẹjọ giga kan ni ilu Akure ti dajọ iku fawọn eeyan mẹfa kan ti wọn jẹbi ẹsun idigunjale. Lọdun 2011 ni wọn kopa ninu idigunjale yi ni ilu Akure ati Idanre. Ninu awọn ọdaran ti wọn dajọ iku fun yi la ti ri Pasitọ kan Adewale Adelu ati awọn marun un mii – Ikechuckwu Maduagwu, Fayemi Olubusuyi, Ropo Adeleye, Dele Otopka, ati Bayo Omotosho. Ile ẹjọ gbe idajọ kalẹ pe wọn jẹbi ẹsun idigunjale nigba ti wọn kọlu awọn banki kan to wa ni Akure ni ọjọ Kọkandinlogun oṣu Kọkanla ati lọjọ Kẹjọ oṣu Kejila ni Idanre. Ọwọ awọn agbofinro nileeṣẹ ọlọpaa ipinlẹ naa tẹ wọn ti wọn si ko wọn lọ siwaju ile ẹjọ. Lọjọ Iṣẹgun ni ile ẹjọ gbe idajọ kalẹ. Ni igba ti igbẹjọ bẹrẹ wọn fi ẹsun onigun mẹrin kan awọn ọdaran yi eleyi to da lori igbimọran pọ lati hu iwa aburu,idigunjale,nini nkan ija oloro lọwọ ti wọn si pada ko wọn lọ si ọgba ẹwọn Olokuta. Agbẹjọro to fẹsun kan wọn F.K Salami sọ fun ile ẹjọ pe awọn ọdaran yi ''gbimọran pọ lati digunjale ni opopona Oyemekun Akure pẹlu ibọn AK47, ado oloro ati awọn nkan mii '' O tẹsiwaju pe wọn ''ji ọgbọn miliọnu Naira ati foonu oriṣiriṣi to fi mọ awọn nkan olowo iyebiye mii'' “Awọn ọdaran naa tun ṣe ikọlu si ile ifowopamọ First Bank to wa ni opopona Yaba ni Idanre ni ago meji ọsan ọjọ Kẹjọ oṣu Kejila 2011 nibi ti wọn ti ji miliọnu mẹrin Naira gbe'' Olupẹjọ naa sọ pe ''ẹsun ti wọn fi kan wọn yi tako abala ofin orileede Naijiria '6b, 1 2a, ati b' to niṣe pẹlu nkan ija oloro Awọn igun mejeeji wi atotonu wọn niiwaju adajọ ti wọn si pe awọn eeyan lati wa jẹri. Nigba ti yoo gbe idajọ kalẹ, adajọ Yemi Fasanmi lọjọ Isẹgun sọ pe olupẹjọ fi ẹri ti ko lẹja n bakan ninu kin ọrọ wọ lẹyin. O ni awọn ọdaran naa lẹnu wọn ko lori ijẹwọ ti wọn jẹwọ lori kikopa ninu idigunjale naa. Tori naa adajọ gbe idajọ kalẹ to si sọ pe ki wọn lọ yẹgi fun awọn ọdaran yi lọkọọkan lori ọkọọkan ẹsun ti wọn fi kan wọn.
Ọlọ́pàá ṣàfihàn afurasí alábàágbé akẹ́kọ̀ọ́bìnrin fásítì Ondo tí wọ́n bá òkú rẹ̀ nínú àgbàrá ẹ̀jẹ̀,Ileeṣẹ ọlọpaa ipinlẹ Ondo ti sọ pe awọn ko ni pẹ ẹ gbe afurasi arakunrin kan Oluodun Sanni lọ sile ẹjọ lori ẹsun pe o ṣeku pa akẹgbẹ rẹ akẹkọọbinrin Ifoluwa Adekenle. Gẹgẹ bi wọn ṣe sọ, arakunrin naa to jẹ akẹkọọ onipele Kaarun ni ẹka imọ Geology ni Fasiti Adekunle Ajasin, Akungba Akoko mọ nipa iku akẹkọọbinrin ti ẹka imọ ọrọ aje fasiti kanna. Ni nkan bi ọsẹ meji sẹyin ni wọn ṣadede ba arabinrin Ifeoluwa Akande ninu agbara ẹjẹ ni ile rẹ to n gbe to wa lẹgbẹ ile ẹkọ naa. Ohun taa ri gbọ ni pe afurasi yi gun arabinrin naa lọbẹ pa to si ji foonu Iphone rẹ gbe salọ. Lati igba naa ni awọn ọlọpaa ti n tọ pinpin ẹni to mọ nipa iku arabinrin yii. Lọjọ Iṣẹgun ni ileeṣẹ ọlọpaa ipinlẹ Ondo ṣafihan afurasi yi ni ileeṣẹ wọn to wa ni ilu Akure. Kmisana ọlọpaa Abayomi Oladipo sọ pe afurasi naa ji foonu arabinrin yi gbe lẹyin to gun lọbẹ pa. Gẹgẹ bo ṣe ṣalaye,imọ ẹrọ igbalode lawọn lo lati fi ṣawari arakunrin naa nipa titọ pinpin foonu to si ja si pe ọwọ afurasi ẹni ọdun mọkanlelogun yi lawọn ti ṣawari rẹ. O sọ pe ''ọkan lara awọn aṣoyọri taa ṣe nibi iwadii yi ni pe a fi imọ ẹrọ igbalode ṣawari afurasi to lọwọ ninu iku arabinrin akẹkọọ fasiti AAUA.Lọjọ Keji oṣu Keji ọdun 2024 ni wọn gbe ẹjọ wa si agọ ọlọpaa wipe wọn ba arabinrin akẹkọọ fasiti naa ẹni ogun ọdun ninu agbara ẹjẹ ni ile to n gbe lẹba ilẹ ẹkọ naa'' O tẹsiwaju pe ''wọn gbiyanju lati gbe lọ si ile iwosan fasiti naa nibi ti wọn ti ni ki wọn gbe lọ si ile iwosan akọṣẹmọṣẹ to wa ni Ikare Akoko.Nibẹ ni wọn ti sọ pe arabinrin naa ti dagbere faye.'' “Lasiko iwadii wa la ri wi pe foonu ologbe di awati.Nipa lilo imọ ẹrọ tẹkinọlọji igbalode, a tọ pinpin foonu naa ti a si ri wi pe ọwọ arakunrin ẹni ọdun mọkanlelogun kan Olubodun Sanni ti o jẹ alabagbe arabinrin to ku yi ni foonu naa wa'' O fikun pe awọn ko ni pẹ lati wọ arakunrin naa lọ si iwa ileẹjọ ni kete tawọn ba pari gbogbo iwadii to yẹ.
Ẹ̀ṣọ́ Amotekun nawọ́ gán afurasí ajínigbé 43 ní ìpínlẹ̀ Ondo,Ẹ̀ṣọ́ ààbò Amotekun ní ìpínlẹ̀ Ondo ti nawọ́ gán àwọn afurasí mẹ́tàlélógójì fún ìwà ọ̀daràn lọ́kan-ò-jọ̀kan káàkiri ìjọb aìbílẹ̀ méjìdínlógún ní ìpínlẹ̀ náà. Èyí ló ń wáyé lẹ́yìn ọjọ́ mẹ́rin tí àwọn kan jí àwọn ènìyàn kan gbé nínú ọkọ̀ bọ́ọ̀sì kan, tí wọ́n sì pa awakọ̀ ọ̀hún ní òpópónà Akunnu Ayere tó wà ní ààlà ìpínlẹ̀ Ondo àti Kogi. Àwọn ajínigbé náà ni wọ́n fi ọmọ ọdún mẹ́ta kan sílẹ̀ nínú ọkọ̀ ero náà. Nígbà tó ń fojú àwọn afurasí náà hàn ní iléeṣẹ́ àjọ náà tó wà ní Akure lọ́jọ́ Ajé, ọjọ́ Kejìlá, oṣù Kejì ọdún 2024, ọ̀gá àgbà Amotekun Ondo, Akogun Adetunji Adeleye ní onírúurú àwọn ìwà ọ̀daràn ni wọ́n mú àwọn afurasí náà fún. Adeleye ní àwọn mọ́kànlélógún nínú àwọn afurasí náà ló jẹ́ pé ìwà ìjínigbé ni wọ́n mú wọn fún. Ó ní ohun tó yàtọ̀ ni bí àlékún ṣe bá àwọn afurasí tó jẹ́ pé ìwà ìjínigbé ni àwọn mú wọn fún. “Bí ìlàjì àwọn afurasí tí a nawọ́ gán ló jẹ́ pé wọ́n ní ẹjọ́ láti jẹ́ lórí ìwà ìjínigbé, àwọn tó lé ní àádọ́ta ni a nawọ́ gán ṣùgbọ́n àwọn wọ̀nyí ló ní ẹjọ́ láti jẹ́ jù.” Ó ní òun ní ìgbàgbọ́ pé nítorí àwọn ẹ̀ṣọ́ ààbò tó ti pọ̀ ní ìpínlẹ̀ Ekiti ni àwọn afurasí ọ̀daràn náà fi ń sa wọ Ondo àmọ́ òun fẹ́ fi dáwọn lójú pé kò sí ààyè fún àwọn ọ̀daràn ní ìpínlẹ̀ Ondo. Ó ṣàlàyé pé àwọn ẹ̀ṣọ́ ààbò ti dìde sí ìpèníjà ètò ààbò tó ń wáyé ní ìpínlẹ̀ ọ̀hún àti pé agbègbè tí àwọn ìṣẹ̀lẹ̀ ìjínigbé ti wáyé ni àwọn ti mú ọ̀pọ̀ àwọn afurasí náà. Ó fi kun pé ọ̀pọ̀ àwọn èèyàn tó ti móríbọ́ lọ́wọ́ ìṣẹ̀lẹ̀ ìjínigbé ni wọ́n ti fìdí rẹ̀ múlẹ̀ pé àwọn mọ àwọn afurasí náà. Adeleye tẹ̀síwájú pé ọ̀pọ̀ afurasí náà ni wọ́n bá ohun ìjà lọ́wọ́ wọn tí wọn kò sì le sọ ohun tí wọ́n ń lò wọ́n fún. Bákan náà ló fi kun pé gómìnà ìpínlẹ̀ náà, Lucky Aiyedatiwa ti pa iléeṣẹ́ àwọn láṣẹ pé gbogbo àwọn tí wọ́n jígbé nínú ọkọ̀ èrò náà ni àwọn gbà kalẹ̀ láì farapa. Ó ní àwọn ẹ̀ṣọ́ ààbò tó fi mọ́ àwọn ọlọ́pàá àti ọmọ ogun ni wọ́n ń ṣiṣẹ́ láti ṣàwárí àwọn ènìyàn náà.
"Àwọn akẹ́kọ̀ọ́, aráàlú àtàwọn òṣìṣẹ́ tú sí ìgboro láti ṣe ayẹyẹ ìkẹyìn fún Akeredolu,Wọn ti gbe oku Gomina tẹlẹ ni ipinlẹ Ondo, Oluwarotimi Akeredolu lọ ilu Akure lẹyin oniruru ìsìn ati imọyifún oloogbe naa to waye ni ilu Ìbàdàn fún Ojó mẹrin. Awọn eyan ipinlẹ Ondo, to fi mọ Gomina ipinlẹ Ondo, Lucky Aiyedatiwa lo tẹwọ gbà ará Gomina tẹlẹ ọhun  ati awọn mọlebi rẹ ni ọgba ọfisi gomina to wa ni Alagbaka, niluu Akure. Gomina Aiyedatiwa ninu ọrọ rẹ sọ pẹ oṣe pataki lati bu ọla fún oloogbe Akeredolu ni oruko ọọfisi gomina, paapaa julọ lati fún awọn oṣiṣẹ ìjọba láánfàní lati yẹ oloogbe naa si tori ipa to ko ninu igbayegbadun wọn. Awọn adari ikọ Amotekun kakiri lati awọn ipinlẹ miran ni wọn waa ni ipinle Ondo gẹgẹ bi awọn ẹlẹgbẹjẹgbẹ naa ṣe peju sì ọfisi gomina. Lẹyìn oniruru eto ayẹyẹ ìkẹyìn fún oloogbe Akeredolu ni ilu Ìbàdàn, awọn ẹbi ati ọrẹ rẹ gbera lati ilu Ìbàdàn lọ sì ilu Akure ni tẹsiwaju eto ìṣinku rẹ. Bi igbaradi fún ayẹsi olóògbé Oluwarotimi Akeredolu ṣe n lọ ninu ọgbà ọọfisi gomina ipinlẹ Ondo, awọn akẹẹkọ ile ẹkọ girama ni ilu Akure naa tuyaya tuyaya sì ẹgbẹ ọna lati pàdé ara olóògbé Oluwarotimi Akeredolu. Lati àgbègbè roadblock ni popona márosè Akure si Ilesha, titi dé aarin igboro olu ilu ipinlẹ Ondo ni awọn ọmọ ile ẹkọ naa wa. Awọn ikọ ẹṣọ alaabo Amọtẹkun naa dúró wamuwamu sì awọn oríta to ṣe gboógì, bẹe lawọn oṣiṣẹ ìjọba naa bọ sita. Ni nnkan bii aago mọkanla abọ owurọ Ọjọru ni ara gomina ọhun wo ilu Akure ti awọn èèyàn si bọ síta pelu àsìá orilẹ̀-ede Naijiria lati bu ọla fún oloogbe Akeredolu. Ẹgbẹ awọn agbẹjọro ni orilẹẹde Naijiria, ẹka ti ipinlẹ Oyo, ti ṣe se ayẹyẹ isin imọriri ati idagbere fun Gomina Rotimi Akeredolu to di oloogbe. Ọjọ kẹrindinlọgbọn, oṣu Kejila, ọdun 2023, ni Rotimi Akeredolu jade laye lẹni ọdun mẹtadinlaadọrin. Nibi eto naa to waye niluu Ibadan, ni awọn agba agbẹjọro bii Lateef Fagbemi, ati awọn miran. Saaju iku rẹ, Oloogbe Rotimi Akeredolu, ni baba isalẹ fun ẹgbẹ awọn agbẹjọro nipinlẹ naa, laarin ọdun  2017-2023. Nigba to n sọrọ, alaga ẹgbẹ naa nipinlẹ Oyo, Amofin Folasade Aladeniyi, sọ pe Arakurin Akeredolu jẹ ọkunrin takuntakun ti ko si ẹni ti kole gbena woju rẹ. Amofin Aladeniyi sọ pe oloogbe lo ṣiṣẹ́ takuntakun fun idasilẹ ọlọpa ipinlẹ ti Aarẹ Tinubu buwọlu laipẹ yii. Gomina ipinlẹ Ondo, Lucky Aiyedatiwa, ti oun naa ba wọn peju sibi eto idagbere naa sọ pe oloogbe jẹ ọga to se mu yan-an-yan láwùjọ. ""Gbogbo isẹ rere ti wọn se le mi naa ma tẹsiwaju lori wọn. O ṣapejuwe iṣejọba ọga rẹ, gẹgẹ bi eyi to mu idagbasoke ba ipinlẹ Ondo. ﻿ Oloogbe Arakunrin Oluwarotimi Akeredolu lo jẹ aarẹ ẹgbẹ awọn amofin ni orilẹ-ede Nae lati ọdun 2008 si ọdun 2010. Bakan naa lo tun jẹ alaga ẹgbẹ ni ilu Ibadan ni ọdun 1992 si 1993. ﻿Ọjọbọ, February 15, 2024: Isọji ijere ọkan ni gbagede MKO Abiola Democracy Park, Akure Ọjọ Ẹti, February 16, 2024: Irun Jimọ yoo waye ni Akure Central Mosque Ọjọ Abamẹta, February 17, 2024: Isin idagbere ti ile ẹkọ girama Layola, ti yoo waye ni gbọngan Loyola College Old Ife Rd, Agodi, niluu Ibadan Ọjọ Aiku, February 18, 2024: Isin alẹ idagbere ni Fasiti Obafemi Awolowo. Eyi yoo waye ni ile ẹgbẹ OAU, Old Ife Road, Agodi, Ibadan. Ọjọ Aje, February 19, 2024: Ijoko ile ẹjọ pataki yoo waye ni ileeṣẹ eto idajọ ipinlẹ Oyo to wa ni ile ẹjọ giga, Ring Road, Ibadan, nipinlẹ Oyo. Lẹyin ti ijoko naa ba waye ni ẹgbẹ awọn agbẹjọro ni Naijiria yoo ṣe isin idagbere fun Akereolu, ni ile ẹgbẹ wọn, Aare Afe Babalola Bar Centre, Iyagakun, Ibadan. Isin orin onigbagbọ ati idagbere yoo waye ni gbọngan Jorgor Centre, Liberty Road, niluu Ibadan. Ọjọ Iṣẹgun, February 20, 2024: Isin ikẹyin yoo waye ni owurọ ni ile ijọsin All Saints Church, Jericho, Ibadan. Lẹyin eyi ni wọn o tẹ oloogbe si ile rẹ, nibi ti awọn eeyan ti wọn ba fi iwe pe, yoo ti ni anfaani lati wo oku rẹ. Ọjọru, February 21, 2024: Ajabue (Oro ile) yoo waye fun oloogbe niluu Owo, nipinlẹ Ondo. Lọjọ yii kan naa ni ijoko pataki yoo waye fun un ni ile ẹjọ giga ipinlẹ Ondo, to wa ni ilu Akure. Bakan naa ni wọn o tẹ oku rẹ ni itẹ ẹyẹ, ni papa iṣere ilu Akure fun gbogbo araalu lati wo. Aṣalẹ idaro ati idagbere ni yoo kẹyin rẹ ni irọlẹ ọjọ naa, niluu Owo. Ọjọbọ, February 22, 2024: Eto isin orin onigbagbọ yoo waye nile ijọsin St Andrews Cathedral, Imola, niluu Owo, ipinlẹ Ondo. Alẹ aisun onigbagbọ yoo waye ni irọlẹ ọjọ naa bakan naa ni ile rẹ, Maranatha Villa, Owo. Iwọde pẹlu ti tan abẹla ati ikorajọpọ awọn ẹgbẹ ẹlẹmu, Kegites Club, yoo waye ni alẹ ọjọ naa mọju ọjọ keji. Ọjọ ẹti, ọjọ kẹtalelogun, oṣu Keji, ọdun 2024, ni wọn o sin oku Gomina Rotimi Akeredolu, ni ilẹ isinku kan to wa niluu Owo. Amọ, ẹbi nikan ni yoo kopa nibi eto naa. Ọjọ Abamẹta ni wọn o fi idije bọọlu kan sọri rẹ ni papa iṣere Akure, niluu Akure. Isin idupẹ ni yoo kadii gbogbo ayẹyẹ naa ni ile ijọsin St. Andrews Church, Imola, Owo."
"Ọwọ́ ọlọ́pàá tẹ ọmọ ọdún 17 tó gún òṣìṣẹ́ ìjọba pa ní ìpínlẹ̀ Ondo,Ọwọ ṣikun Ajọ Ọlọpaa Ipinlẹ Ondo ti tẹ afurasi ti wọn lero pe o ṣekupa arabinrin Adelayi Funmilayo Florence ẹni ọdun mẹrin-le-laadọta ti wọn ba oku rẹ ninu ile rẹ lẹyin ọjọ marun-un ti wọn ti da ẹmi arabinrin naa legbodo. Alukoro ileeṣẹ ọlọpaa Ondo, SP Funmilayo Odunlami-Omisanya ṣalaye pe afurasi ọhun, ẹni ọdun mẹtadinlogun, Aduloju Omowumi ti wa lakata oloogbe naa fun ọdun pipẹ ti o si mu gẹgẹ bi ọmọ. O ni iwadii fi han pe ọdọmọbinrin afurasi yii ni arun ọpọlọ sugbọn awọn oniṣegun oyinbo ko ti fi idi rẹ mulẹ. Odunlami-Omisanya sọ pe ohun ti o waye laarin oloogbe naa ati Ọmọwumi ti o fi gun un pa ni ko i ti di mimọ si ẹnikẹni. O ni iwadii ṣi n lọ lọwọ lati mọ ohun ti o waye gan-an. Lara awọn olugbe agbegbe ọhun ti wọn ba BBC Yoruba sọrọ sọ pe, oloogbe naa ko ni ọmọ, idi rẹ niyi to fi fi ọmọ naa sọdọ, to si jẹ pe awọn mejeeji nikan lo n gbe ile naa. Sugbọn ni kete ti ọmọ naa ṣe iṣẹ laabi yii tan, o ti oku obinrin naa mọle o si na papa bora. Wọn safikun rẹ pe lootọ ni Ọmọwumi ni arun ọpọlọ, sugbọn ohun to ru wọn loju ni pe, wọn ko le sọ ohun ti o waye gan ti ọmọdebinrin yii fi le yọ ọbẹ mọ ẹni to mu gẹgẹ bi iya. Ni bayii, wọn ti ṣe isin ikẹyin fun oloogbe naa ni ile rẹ ti o wa ni adugbo Premier Estate, ni opopona Okunbadejo n'ilu Akure. Awọn ẹbi, alabaṣiṣẹpọ, aladugbo ati awọn abanikẹdun lo pe ju pesẹ sibi eto isinku naa pẹlu awọn ẹri maa jẹ mi niṣo nipa awọn iṣẹ rere oloogbe naa. Ọlọpaa bẹrẹ iwadii lori iku ẹni ọdun merinlelaadota  ti wọn ba oku rẹ ninu iyara lẹyìn ọjọ marun un. Ṣe won ni afẹfẹ to kaṣọ ni yara, ẹni wọ ti ẹ sọrun ko ma ṣafira ni. Kayeefi ati iyalẹnu lo jẹ fún awọn ara adugbo, ẹbi ati ọrẹ arabinrin Florence Funmilayo Adelayi to je oṣiṣẹ ni ọfiisi aṣiro-owo ìjọba ìpínlè Ondo nígbà ti won gbọ nipa iku re. Iwadii  BBC Yoruba fihan pe, awọn ara adugbo Premier Estate, ni opopona Okunbadejo, nilu Oda  to ri eṣinṣin, ti wọn si gboorun to n jade láti inú ogba Ile oloogbe naa lo ke gbajari sì àbúrò arabinrin to jade laye ọhun. Gbajari yi waye lẹyin ti ilẹkùn Ile oloogbe naa wa ni titipa tiwọn si ro pe ko si ẹnikẹni nile. Kini ọlọpaa sọ? Alukoro àjọ ọlọpaa ipinlẹ Ondo Funmilayo Odunlami- Omisanya ṣalaye fún BBC Yoruba pe aburo oloogbe naa lo wa sì Ile isẹ ọlọpaa lagbegbe Oda lati fi to agbofinro leti pe oun o gburo oloogbe naa  ko to di pe o ri oku rẹ ni ile. O ni pe: "" Ni ọjọ Isinmi,  ọjọ ketadinlogun oṣu yi ni arabinrin kan wa si ago ọlọpaa to wa ni Oda pe oun gbọ pe wọn ko ri  arabinrin Funmilayo Adelayi to je ẹgbọn rẹ fun bi ọjọ márùn un. ""Oun wa lo si ile rẹ  ti oun si ri oku re nilẹ ninu yàrá. O ni Kete ti oun ri kayeefi yi ni oun wa sì àgó ọlọpaa"". Odunlami-Omisanya ni "" lẹyìn ti wọn fi iṣẹlẹ yi to awọn ọlọpaa létí ni wọn gbera lọ si ile naa lati palẹ oku ọhun mọ lọ si ile igbokusi. Nibi ti wọn ti n palẹ ara naa mọ ni wọn ti ri oju ibi ti wọn ti gùn oloogbe naa pa. Awọn ọlọpa naa sì ri ọbẹ ninu yara."" Alukoro àjọ naa ni ọwọ Ọlọpaa ti tẹ afunrasi kan bayi ti iwadii sì n lọ lọwọ. O parọwa sì awọn eeyan lati fi ife han si awọn alabagbe ati aradugbo to fi mọ bibẹrẹ alaafia awọn ti wọn ko ri ni asiko kan. Lara awon alabasisepo oloogbe naa, to ni kan foruko bo oun laṣiri, ṣalaye pe ọjọru, ọjọ Kẹtala, oṣu yii n iwọn ri arabinrin naa kẹyin ni ọfiisi. Akoroyin BBC Yoruba ri awọn iwe alẹmode lati kede iku arabinrin Adelayi ni abawọle ọgba ọfiisi aṣiroowo ipinlẹ Ondo."
Taiwo Bamidele Ondo Dwarf Judge: Ọlọ́run kò ṣe àṣìṣe pé ó dá mi ní aràrá,“Gbogbo awọn ti wọn bi ṣiwaju mi lo ga to sin gbọnlẹ!”. “Ẹni to jẹ ọkọ fun mi leni, Ọlọrun lo yan an fun mi bo tilẹ jẹ pe gbogbo ẹbi mi lo yari pe mi o le fẹ arara”. Iyawo Bamidele lo sọ eyi fun BBC Yoruba. Adajọ ni Taiwo Bamidele Ezekiel ni ile ẹjọ Majisireeti ipinlẹ Ondo. O ni ọpọlọpọ igba ti oun ba n rin laarin igboro ni oun maa n ri idẹyẹsi ti ko ṣee ka. Ìtàn ọ̀rẹ́ tó fi ògùn gba ọkọ ọ̀rẹ́ rẹ̀ ni Akomolede BBC Yorùbá fẹ́ kọ́ wa lònìí Ǹjẹ́ o mọ̀ pé àwọn tó wá láti ìdílé ẹrú kìí lọ́kọ tàbí aya láyé òde òni ní Nàìjíríà? “Ọpọlọpọ igba ti wọn ba ni  ẹ wo baba kukuru yii, emi naa a ni ẹ wo baba giga yii, a kan ma sọ ọ di awada tori naa mi o jẹ ki gbogbo iyẹn mu irẹwẹsi de ba mi” Koda, oluṣọ aguntan ni pẹlu ni ijọ Redeem Church. Nigba ti wọn bi i, ọrọ o ba di nigbo lo ti gbe oyun wa fun mi too fi bi arara lọmọ, ṣugbọn o ni tori pe baba oun gbagbọ pe iya oun kii ṣe oniṣekuṣe lo ṣe gba pe sababi ni. Ni kekere nigba ti ko tii ni oye iru eeyan to lee da lọjọ iwaju lai wo ti ipo rẹ, o maa n bi Ọlọrun leere pe ki lo de to fi da oun ni arara. Ọmọkùnrin tó ya 'Blue film' nínú igbó Osun Osogbo ti bayé ara rẹ̀ jẹ́ - Yemi Elebuibon “Ninu idile mi, a fẹrẹẹ pe ogun ti baba mi bi ṣugbọn emi nikan ni arara”. Ẹ wo bi Taiwo ṣe  ja fita fita lati borii ainigbagbọ ninu ara ẹni.
PDP kéde ọjọ́ mẹ́ta fún ìkẹ́dùn alága ẹgbẹ́ náà l’Ondo, Fatai Adams, tó d’olóògbé,Ẹgbẹ oṣelu PDP ẹka ti ipinlẹ Ondo ti kede ọjọ mẹta fun ikẹdun alaga ẹgbẹ naa l'Ondo, Fatai Adams to di oloogbe. Ẹgbẹ naa ṣapejuwe iku Ọgbẹni Adams gẹgẹ bi eyi to ya gbogbo ọmọ ẹgbẹ lẹnu. Aarọ Ọjọru ni Ọgbẹni Adams jade laye lẹyin aisan ranpẹ gẹgẹ bi iroyin ti a gbọ sẹ fidi rẹ mulẹ. Ninu atẹjade ti ẹgbẹ naa fi sita lati ọwọ alukoro ẹgbẹ naa, Kennedy Peretei, ẹgbẹ ṣalaye PDP ṣalaye awọn kede ọjọ mẹta lati ṣe idaro Ọgbẹni Adams lati bu iyin fun ẹni 're to lọ. PDP sọ ninu atẹjade naa pe ''iku alaga PDP l'Ondo lasiko ba wa lọkan jẹ pupọ. Eyi gan an lo jẹ ki igbimọ amuṣẹya ẹgbẹ ni ipinlẹ Ondo kede ọjọ mẹta fun idaro rẹ. Ni gbogbo olu ileeṣẹ ẹgbẹ wa kaakiri ipinlẹ Ondo ni a ti fa asia walẹ lati daro Ọgbẹni Adams. Ọdun 2020 ni Adams wọle ibo gẹgẹ gi alaga ẹgbẹ oṣelu PDP ni ipinlẹ Ondo. Ṣaaju igba naa ni o ti jẹ ọmọ ẹgbẹ ile igbimọ ipinlẹ Ondo laarin ọdun 2007 si 2011. Bakan naa ni o ti ṣe igbakeji alaga ẹgbẹ osẹlu PDP ri. Ẹgbẹ wa kẹdun pẹlu ẹbi oloogbe ati gbogbo ọmọ ẹgbẹ oṣelu PDP patapata ni ipinlẹ Ondo. A gbadura wi pe ki Eleduwa tẹ ẹ si afẹfẹ rere.''
"""Mùsùlùmí ni Tani Olorun tẹ́lẹ̀, ọdún kẹta sẹ́yìn ló di onísẹ̀ṣe, mo sì rí ọwọ́ Ọlọ́run láyé rẹ̀"",Nofisat Adegbola, tii se iya oniṣẹṣe kan, Abdulazeez Adegbola, tawọn eeyan mọ si Tani Olohun, to wọ wahala nitori awọn ọrọ ibanilorukọjẹ to n sọ lori ẹrọ ayelujara, ti salaye awọn ohun to la kọja nipa ohun to n sẹlẹ si ọmọ rẹ. Lasiko to n ba iwe iroyin Punch sọrọ, Nofisat ni igba mẹta ọtọọtọ ni oun ṣe igbọnsẹ sara ni alẹ ọjọ ti oun gbọ pe awọn ọlọpaa mu ọmọ ohun. O ni ero ọkan oun ni pe ṣe ni wọn ji Tani Olohun gbe. Nigba ti iya naa n sọrọ ninu ile rẹ ni agbegbe Molete nilu Ibadan, nibi ti oun, iyawo Tani Olohun atawọn ọmọ rẹ meji n gbe, iya naa wi pe “Nigba ti ko pada wale lalẹ ọjọ ti a n wi yii, aimọye igba ni mo tọ, ti mo tun ṣe igbọnsẹ sara. “Ọjọ keji ti wọn ti gbe e lọ ni mo to gbọ, ko si ẹni to mọ ohun to n ṣẹlẹ titi ọjọ keji ti wọn ti gbe e lọ ilu Ilorin.” Abdulazeez Adegbola, ti awọn eeyan mọ si Tani Olohun, to jẹ gbajugbaja oniṣẹṣe lori ayelujara, ni awọn ọlọpaa mu nilu Ibadan, ti wọn si gbe lọ si ilu Ilorin labẹ idari kọmiṣọna fun ileesẹ ọlọpaa nipinlẹ Kwara. Ẹni ọdun mẹtadinlọgbọn ni Tani Olorun, ti wọn si fi ẹsun ibanilorukọjẹ ati sisọ ọrọ abuku si Emir ilu Ilorin, Alhaji Ibrahim Sulu-Gambari atawọn aafaa mii ni ipinlẹ naa, pẹlu awọn ẹsun miran. Gbogbo awọn ẹsun yii, gẹgẹ bii Ademola Banks to jẹ agbẹjọro olujẹjọ naa ṣe wi, ni wọn lee gba oniduro fun nile-ẹjọ amọ inu galo ni Tani Olohun wa lati ọjọ kẹrindinlogun oṣu kẹjọ. Iyaafin Adegbola wi pe Tani Olohun dagbere fun oun ni nkan bii aago mẹfa ku iṣẹju mẹta nirọlẹ ọjọ isinmi naa pe, oun fẹ de Moboluwaji, ti oun si wi fun pe ko mase pẹ nita ati pe ko ra nkan bọ. “Awọn ọmọ mi kii pẹ nita nitori wọn mọ pe maa ti ṣọọbu lẹyin irun alẹ, to si jẹ pe a gbọdọ dijọ kirun pọ ni ati pe wọn ti gbọdọ wa ninu ile ki n too ti ṣọọbu. “Nigba ti mo reti titi ti ko de, mo rin de itosi Odo-oba lati wo o boya mo maa pade rẹ lọna amọ nko ri ẹni to jọ ọ. “Ni gbogbo akoko yii, iporuuru ọkan ti de ba mi tori n ko mọ boya wọn ti jii gbe ni. “Kia ni mo pada sile lati lọ ọ ji gbogbo ile pe nko ri Azeez (Tani Olohun) tori ko rin iru irin bẹẹ ri. “Idaamu yii mu ki n maa ya igbẹ gbuuru lẹsẹkẹsẹ, ti mo si ṣe eyi sara lọpọ igba. Koda, nọọsi fa omi si mi lara laarọ ọjọ keji nigba to wi pe mo ti padanu omi to pọ lagọ ara mi.” Iya a Tani Olohun ṣe alaye pe ninu iroyin ni awọn mọlẹbi ti gbọ pe ọlọpaa lo mu ọmọ oun. O wi pe “aburo rẹ lo waa sọ fun mi pe oun kaa lori ikanni BBC Yoruba pe wọn mu Azeez n’Ibadan, wọn si ti gbee lọ Ilorin. “O ni oun wa bun mi gbọ ni, ti oun yoo si gbera lẹsẹkẹsẹ lati maa lọ ilu Ilorin, amọ ko too de bẹ, wọn ti ran Azeez ni ẹwọn aadọta ọjọ. “Lati igba yii ni ọmọ mi ti wa lẹwọn, to si ti n lo oṣu kẹta lọ.” N ṣe ni iyaafin Adegbola bu sẹkun nigba to fẹ sọrọ nipa abẹwo rẹ si Tani Olohun lọgba ẹwọn. O wi pe “n ṣe mo n sunkun nigba ti mo rii. Ko jọ ọmọ mi mọ. O ti ru gan. Apa ati ẹsẹ rẹ ti ri tiirin. “Wọn ti lu u, ti wọn si fiya jẹ ẹ daaadaa. Ẹsẹ ati ọrun ọwọ rẹ ti wu. Inu inira lo wa. N ṣe ni mo ṣa n sunkun nitori ọmọ mi kọ ni mo n wo niwaju mi.” Ni ọsẹ diẹ sẹyin ni BBC Yoruba ya aworan bi mama Nofisat Adegbola se n bẹ awọn aafaa  Ilorin pe ki wọn dari jin ọmọ, eyi to gba ori ayelujara. Adegbola ṣe alaye pe “funra mi ni mo gbe ara mi lọ ba awọn aafaa ni Ilorin lati lọ bẹ wọn pẹlu igbagbọ pe wọn yoo wo ijẹ Musulumi mi lati fori jin ọmọ mi. “Erongba mi ni pe wọn yoo wo ọla mi mọ ọmọ mi lara amọ ko ri bẹẹ. Lẹyin ni eyi ni awọn ẹgbẹ Musulumi kan tun gbe ẹjọ miran dide pe o dana sun alukurani. “Awọn ẹgbẹ iṣẹṣe ti gbiyanju. Wọn sanwo fun agbẹjọro Olobi, wọn si n ṣeto bi ọmọ yoo ṣe maa jẹun lojoojumọ. Iya naa to wi pe worobo ti ohun n ta ko to nkan, fikun pe, ọkọ oun ti ku lati bii ọdun mẹta sẹyin, to si jẹ pe oun nikan ni oun n tọ awọn ọmọ oun. O wipe koda, n ṣe ni oun yawo lati wọ ọkọ lọ ọ bẹ awọn aafaa n’Ilorin, to si jẹ pe awọn oniṣẹṣe lo n ṣe gbogbo ohun to tọ lati mayedẹrun fun Tani Olohun lọgba ẹwọn ati lati ripe o gba ominira laipẹ ọjọ. Iyaafin Adegbola wi pe ni nkan bii ọdun mẹta sẹyin ni ọmọ ohun di oniṣẹṣe. Iya naa wi pe “ni nkan bii ọdun mẹta sẹyin lo sọ fun mi pe ohun ti di oniṣẹṣe, to si dun mi gidi. “Ọrọ naa fa ariyanjiyan to pọ laarin wa, amọ mo fi silẹ lẹyin ti mo bẹrẹ si nii ri ọwọ Ọlọrun laye rẹ. “Gbogbo igba lo maa n wi pe Olodumare ni ki n ṣe eleyi, Olodumare ni ki n ‘se tọhun. O fara jin fun mimọ Olorun ni ilana ẹsin rẹ tuntun yii, mo si ri ọwọ Olorun laye e rẹ.” Ṣaaju itusilẹ Tani Olohun ni Rasheedat Adegbola, to jẹ iyawo rẹ ti wi pe nkan ko rọrun lati igba ti wọn ti mu ọkọ oun. Rasheedat wi pe “mi o gbadun. Mo kan maa n sunkun lojoojumọ lati igba ti wọn ti wọn ti mu ọkọ mi ni. “Ọkọ mi jẹ iru ọkọ ti obirin fi n tọrọ ọkọ. Ohun to jẹ ẹ logun ni lati mu inu mọlẹbi rẹ dun. “Nọọsi ni mi. Igba ti mo wa nile-ẹkọ la pade ni nkan bii ọdun mẹfa sẹyin lọdọ ẹgbọn mi, a si ti bimọ meji fun ara wa. “Musulumi ni ọkọ mi nigba ta a pade amọ ni nkan bii ọdun mẹta sẹyin lo di oniṣẹṣe."
Ẹ lọ fọkàn balẹ̀, a máa yanjú ọ̀rọ̀ àwọn Alálàájì ọmọ Nàìjíríà tí Saudi dá padà sílé - ìjọba,Ijọba apapọ Naijiria ti ni kawọn alalaaji ti ijọba ilẹ Saudi Arabia wọgile fisa wọn lọ fọkanbalẹ, wọn lawọn yoo yanju iṣoro naa, ati pe iwadii ti bẹrẹ lori rẹ ni pẹrẹwu. Ọjọ Iṣẹgun ọsẹ yii ni ijọba apapọ Naijiria fi ọrọ yii lede ninu atẹjade ti Francisca Omayuli, agbẹnusọ ajọ to n ri si irin-ajo ilẹ okeere nilẹ wa fi sita. O ṣalaye pe ọkọ baaluu Air Peace to gbe awọn arin-rin ajo ti wọn fẹẹ lọọ ṣe Umurah ni Saudi naa, gbera pẹlu ero ẹrin-le-lọgọta -le-nigba (264), lati papakọ ofurufu Murtala Mohammed l’Ẹkoo ati ti Amimu Kano, wọn si balẹ si papakọ ofurufu King Abdul-Aziz  ni Jeddah lọjọ kẹtala oṣu kọkanla yii. Atẹjade naa sọ pe nigba tawọn arinrinjo naa de ibi ti wọn yoo ti sọkalẹ ni Saudi, awọn alaṣẹ ibẹ sọ fun wọn pe wọn ti fagile iwe irinna wọn, ati pe eeyan mẹta din ni ọgọsan-an (177) ni lati pada si Naijiria ninu wọn pẹlu ọkọ kan naa to gbe wọn wa. Alalaaji mẹtadinlaadọrun-un ni wọn jẹ ko wọ Jeddah bi atẹjade naa ṣe wi, bẹẹ ni wọn sọ pe ijọba Saudi ko tii sọ idi kan fun igbesẹ yii. Bakan naa ijọba Saudi ko tii sọ idi ti wọn fi fofin de arinrinajo mejidinlogun mii ni Saudi ‘’ Bo ṣe wu ko ri ṣaa, alajọṣe ọdun pipẹ ni Naijiria ti Saudi, a si ti ṣetan lati dena iru iṣẹle bayii ko ma baa waye mọ. ‘’ Fun idi eyi, a rọ gbogbo awọn alalaaji tọrọ naa kan lati fọkanbalẹ, ba a ṣe n yanju ọrọ naa lọwọ,'' Omayuli ṣalaye ninu atẹjade ti o fi sita. O le ni aadọsan alalaji lati orileede Naijiria ti awọn alaṣẹ Saudi da pada ni kete ti wọn balẹ silẹ naa lati wa ṣe Umrah lọjọ Aje. Gẹgẹ bi awọn ileeṣẹ iroyin Naijiria ṣe jabọ, Saudi wọgile iwe irina wọn ti wọn si ni wọn ko ni le wọ ilẹ naa. Iroyin naa sọ pe ọtalenigba ati mẹrin awọn arinrinajo fun iṣẹ ẹsin yi lo gbera lati ilu Kano ati Eko lọ si Saudi Arabia. Ṣaaju ki wọn to gbera ni wọn ti ni awọn ti ṣayẹwo ti wọn si gba iwe irina fisa ki wọn to ko si baalu lọ si Saudi. Amọ gbogbo fisa wọn gẹgẹ bi a ṣe gbọ ni awọn alaṣẹ Saudi wọgile nigba ti wọn wa lori ofurufu. Nigba ti wọn yoo fi balẹ, awọn alaṣẹ kọ lati jẹki wọn wọ ilẹ naa ti wọn si paṣẹ ki baalu Air Peace to gbe wọn gbera pada lọ si Naijiria. Titi di akoko yi, awọn alaṣẹ Saudi ko ti sọrọ lori iṣẹlẹ yi. Awọn arinrinajo ti ọrọ yii kan sọ fun awọn akọroyin Naijiria pe iyalẹnu lo jẹ fun awọn lati gbọ pe wọn wọgile fisa awọn nigba ti wọn balẹ. Wọn ni gbogbo ohun to yẹ lawọn ṣe ki wọn baa le faaye gba awọn wọ orileede naa. A gbọ pe Saudi pada faaye gba awọn arinrinajo mẹtadinlaadọrun ninu awọn arinrinajo yi lẹyin ti ileeṣẹ aṣoju ijọba Naijiria ni Saudi da si ọrọ naa. Amọ wọn da awọn mẹtadinlọgọsan to ku pada si Naijiria lalẹ ọjọ Aje. Lalẹ ọjọ Aje ti wọn da awọn alalaji yi pada si Naijiria, aarẹ Bola Tinubu ṣi wa ni Saudi nibi to ti n ṣe ipade pẹlu olori orileede naa nipa itẹsiwaju  ibaṣepọ laarin Naijiria ati Saudi. Lara ohun ti wọn sọ nibi ipade yi ni bi wọn yoo ṣe si oju ọna anfaani tuntun  ati idokoowo laarin awọn mejeeji. Ninu awọn orileede ti ọmọ ilẹ wọn a maa saba ṣe irinajo Hajj tabi Umrah lọ si Saudi ni Naijiria wa. Koda aarẹ Tinubu naa kopa ninu Umrah lẹyin to pari ipade to ba lọ si Saudi. A ko ti gbọ esi kankan yala lọdọ awọn alaṣẹ Saudi tabi ti Naijiria ohun ro ṣokunfa dida awọn ọmọ Naijiria yi pada wa sile.
Ramadan 2024 : Wo nǹkan márùn ún tó ṣe kókó àti èèwọ̀ fún aláàwẹ̀,Oṣu apọnle fawọn Musulumi, oṣu Ramadan mii tun ti wọle de. Oṣu pataki, alapọnle fawọn musulumi lati tun fi kun fun ijọsin ati iwa rere. Lorileede Naijiria ati lawọn orileede mii lagbaye, aawẹ Ramadan ti gbera sọ lẹyin ikede lọdọ awọn olori musulumi. Ninu oṣu yii, awọn musulumi maa n pa ẹnu ati abẹ mọ lati owurọ kutu titi di igba ti oorun yoo fi wọ. Sultan ilu Sokoto, Abubakar Saad to jẹ olori musulumi ni Naijiiria lo kede ibẹrẹ aawẹ tọdun yi. Bayii ti aawẹ ti wa bẹrẹ, ki lawọn nkan marun un to yẹ ki musulumi ṣe lati le gbadun awẹ naa bo ti ṣe yẹ. Lootọ, awẹ ni nnkan ṣe pẹlu ki eeyan maa ṣe mu tabi jẹun ṣugbọn awọn onimọ sọ pe, ti alaawẹ ba fẹ gbadun awẹ, o di dandan ko mu omi daada. Lasiko ti eeyan ba n jẹ saari tabi lasiko iṣinu, omi mumu yoo jẹ ki agọ ara eeyan ṣe iṣẹ bo ti ṣe yẹ lasiko to ba n gba awẹ. Omi amuju naa ko daa, ki a ma gbagbe pe niwọntunwọnsi lo yẹ ki a ṣe nkan. Jẹ awọn ounjẹ to n fun ara lokun, ko si yago fun iyọ pupọ Bi o ba di asiko saari jijẹ, amọran fawọn alaawẹ ni pe ki wọn jẹ ounjẹ ti yoo fun ara lokun. Yatọ si eleyi, wọn ni ki iru ounjẹ naa jẹ eleyi ti yoo tete da lara wọn ki wọn si ma ṣe jẹ ki iyọ pọ ninu rẹ. Bi eeyan ba n jẹun, ko jẹ ni iwọntun wọnsi, ko ma jẹ ounjẹ pupọ nitori eleyi le ṣe akoba fun ara Iye wakati ti alaawẹ yoo fi gba aawẹ ko yẹ ko ju wakati mejila si mẹtala lọ. Bi eeyan ko ba lo akoko yii daada, yoo dabi pe gbogbo ọjọ lo fi n gba awẹ ni. Ri  wi pe o ṣeto awọn iṣẹ ati iṣẹ laada lasiko awẹ bi kike alukurani, gbigbọ waasi ati wiwa pẹlu mọlẹbi rẹ. Bo ba di looru to yẹ ko ji fun Tahajjud naa, la asiko to ba fẹ fi ji kalẹ, ki o ba le ni eto. Ri wi pe o ṣun daadaa Oorun a maa jẹ ki ara bọ sipo pada lẹyin ti eeyan ba ṣe wahala. Pupọ alawẹ ni kii sun daada, ti eleyi si maa mu ki irẹwẹsi kan maa ba wọn. Bi o ba ri pe o pari gbogbo iṣẹ to y ki o ṣe ti asiko si wa fun ẹ, tara  nara silẹ ko sun ki alaafia ba le ba ara rẹ. Yiyago fun ounjẹ ati omi mimu to fi mọ ṣiṣọ gbolohun to ba n jade lẹnu alaawẹ jẹ ọna kan gbogi ti alawẹ gbọdọ mojuto. Irọ pipa, isọkusọ, sisọ ọrọ karimi wa lara awọn ọna ti alaawẹ le fi padanu oore to wa ninu awẹ gbigba. Lati le dena eleyi, awọn onimọ ẹsin ni ki awọn musulumi sọ ọrọ ẹnu wọn ati iwa wọn. Awọ nkan marun un toyẹ ki alaawẹ yago fun:
Báyìí ni wọ́n ṣe ṣayẹyẹ ìrántí ọmọ Oyo tó tẹ ìlú Isakete ní orílẹ̀ èdè Benin dó, tó sì di Alfa ńlá níbẹ̀,Ilu Isakete lorilẹede Benin Republic gba alejo oriṣiiriṣii eeyan lopin ọsẹ to kọja nibi ayẹyẹ ikẹkọọjade ninu keu to waye nibẹ. Gẹgẹ bi itan ṣe fidi rẹ mulẹ, lati ilu Oyo ni Ọba Maro ti lọ tẹdo si ilu Ifayin titi wọ ilu Isakete ni orilẹ ede Olomonira Benin. Iṣẹ Ọdẹ ni Ọba Maro yan laayo, to si tun jẹ ẹni to maa n da ifa. Ọba Maro bi awọn ọmọ ti ọkan ninu awọn ọmọ rẹ si n jẹ Olufade. Olufade bẹrẹ si ni tọ ipasẹ baba rẹ nipa iṣẹ ọdẹ ti wọn yan laayo, to si tun maa n difa pẹlu amọ nigba to ya lo yipada di musulumi. Ọmọ ọkunrin kan ṣoṣo ni Olufade bi iyẹn Karimu Lasisi to si fi ọmọ naa si ile Kewu lati lọ kọ nipa imọ ẹsin Islam. Karimu kẹkọọ kewu yege to si wa lara awọn to kọkọ ṣe walima Kurani ni ilu Isakete nigba naa, to si tara bẹẹ di Alfa nla to n ṣe waasi kaakiri ni ilu Isakete nigba naa. Gẹgẹ bi itan ṣe fi mulẹ, ọpọlọpọ eniyan ni ilu Isateke lo tara Karimu Lasisi gba ẹsin Islam nigba naa latara mọṣalaṣi ati ile kewu kekere to kọ siluu naa nigba naa. Ni ọjọ Kẹindinlọgbọn oṣu Kiini ọdun 1984 ni Karimu Lasisi Dagbere faye ti wọn si sin oku rẹ ni ọjọ Keji tii ṣe ọjọ Kẹtadinlọgbọn oṣu Kiini ọdun 1984 tii ṣe ogoji ọdun si asiko yii. Ni iranti oloogbe Karimu Lasisi ni awọn ẹbi ati ara ilu Isakete fimọ ṣọkan lati ṣe atunkọ mọṣalaṣi ati ile kewu to n lo ko to jade laye pẹlu ṣiṣe ayẹyẹ ikẹkọọjade fawọn ọmọ ile kewu to n kẹkọọ nile ẹkọ naa. Minisita fun eto ẹkọ alakọọbẹrẹ ni orilẹ ede Benin, Salimane Akirimou ti oun naa bawọn peju sibi ayẹyẹ naa rọ awọn eniyan lati jina si iwa ẹlẹyamẹya ati ija ẹsin. Bakan naa ni obinrin to kọkọ gboye Ọmọwe ninu ẹkọ kewu, Arabinrin Widad Naibi naa wa lara awọn to ṣayẹyẹ nibi eto naa. Ọpọ awọn eeyan ni wọn tun ṣe Waliman fun bakan naa. Wọnyii ni awọn aworan bi nkan ṣe lọ nibi ayẹyẹ ikẹkọọjade naa niluu Isakete lorilẹede Benin Republic.
Ilé ẹjọ́ gíga pa ẹjọ́ tí Tani-Olohun pé láti ṣàgbéyẹ̀wò ọ̀rọ̀ béèlì rẹ́,Ile ẹjọ giga to kalẹ si ilu Ilọrin, ipinlẹ Kwara ti da ẹbẹ fun beeli Abdulazeez Adegbọla ti ọpọ mo si Tani Ọlọhun nu. Eyi waye lọjọbọ, ọjọ keji osu kọkanla ọdun 2023 latari beeli ti ile ẹjọ Majisireeti fun eekan onisẹse naa ni ọgbonjọ osu kẹwaa. Saaju, ile ẹjọ Majisireeti nibi ti Tani-Ọlọhun to n jẹjọ lori ẹsun ibanilorukọjẹ ti ẹgbẹ Ogo Ilorin fi kan an ti kọkọ da ẹbẹ fun beeli rẹ nu lori awọn kudiẹ kudiẹ to wa ninu iwe beeli ọhun. Eyi lo faa ti agbẹjọro to n duro fun un, Ademola Banks fi tọ ile ẹjọ giga lọ ni ọjọ kẹtadinlọgbon osu Kẹwaa lati gba beeli onibaraa rẹ, sugbon ilé ẹjọ naa sun igbẹjọ si ọjọbọ ọjọ Keji oṣù Kọkanla. Nibi igbẹjọ toni, Ademola Banks fi to ile ẹjọ leti wi pe oun fẹ gbe iwe beeli naa kuro niwaju adajọ nitori pe ko ṣe koko mo. O ṣ alaye wi pe, ile ẹjọ Majisireeti to kọ lati fun onibara oun ni beeli ni igbiyanju akọkọ ti pada fun un ni ọgbonjọ osu yii. Agbẹjọro alatako, Oseni Sanni sọ wi pe ohun ko tako ẹbẹ naa nitori pe o ba oun lara mu. Adajọ ile ẹjọ naa, Justice Funshọ Lawal gba si awon agbẹjọro mejeeji lẹnu. O si pa iwe beeli naa rẹ. Ninu ifọrọwerọ pẹlu Ademola Banks leyin igbẹjọ, o sọ ọ di mimọ pe ominira onibara oun ni o ṣe koko si oun. O ni oun n gbiyanju lati gba beeli rẹ bakan naa ni ile ẹjọ kẹta ti o tun ti n jejọ lati ri pe o di ominira patapata. Ile ẹjọ Majisireeti ti fun Abdulazeez Adegbọla ti inagi rẹ n jẹ Tani-Ọlọhun ni beeli to si tun gba oniduro fun un. Tani-Ọlọhun n jẹjọ lori ẹsun ibanilorukọjẹ ti ẹgbẹ kan ti wọn pe ni Association of Proud Sons and Daughters of Ilorin (Ogo Ilorin) fi kan an. Ti ẹ o ba gbagbe, ni ọjọ kẹtadinlogun osu yii ni ọkan lara awon agbẹjọro to n duro fun onisẹse naa, Muftau Olobi gbe iwe beeli rẹ wa si ile ẹjọ. Amọ,Ademola Banks ti ohun naa n duro fun un takoo pẹlu iwe atako si ofin wi pe ile ẹjọ ko ni agbara lati gbọ ẹjọ naa. Tori atako to waye yi, Adajọ Muhammad Ibrahim ko ribi gbe igbesẹ lori iwe beeli naa, to si ni ki awon agbẹjọro mejeeji  yi lọ gbọ ara wọn ye ko to di igbẹjọ to tẹlee. Nibi igbẹjọ to waye lonii ọjọ Aje tii ṣe ọgbọnjọ oṣu Kẹwaa, agbẹjọro Olobi kọkọ gbe iwe atako ọhun kuro niwaju adajọ, o si rọ ile ẹjọ lati gba oniduro fun onibara rẹ nitori pe o ti rawọ ẹbẹ si awọn ti ọrọ kan. Agbẹjọro to n soju ogo Ilorin, Oseni Sanni ko tako ẹbẹ yii sugbon o gba ile ẹjọ ni iyanju lati gbe awon ilana ti yoo mu olujẹjọ naa maa yọju si ile ẹjọ ni gbogbo ọjọ igbẹjọ kalẹ. Magistrate Muhammad Ibrahim gba si awon mejeeji lẹnu sugbon o kọkọ ba awọn agbẹjọro olupẹjọ mejeeji wi naa. Adajọ Muhammad ni ominira onibara wọn lo yẹ ko jẹ wọn logun ju atako ara wọn ti ko se anfani kan fun ẹni ti wọn n ṣoju rẹ. Awọn iṣẹṣẹ kankan ko yọju sile ẹjọ nibi ti adajọ ti gba beeli Tani Olohun. Ko si ṣẹyin wi pe wọn ni ko tẹ awọn lọrun  bo ṣe tọrọ aforijin lọwọ awọn to fẹsun kan pe o bawọn lorukọ jẹ. Lẹhinwa ni adajọ fun olujẹjọ naa ni beeli ni odiwon igba ẹgbẹrun Naira, N200, 000 ati oniduro meji ti ọkan ninu wọn gbọdọ jẹ ibatan rẹ. Gẹgẹbi Magistrate Muhammad Ibrahim ti laa kalẹ, awon oniduro yii gbọdọ maa gbe ni arọwọto ile ẹjọ. Bakan naa Tani  Olohun naa si gbọdọ maa farahan ile ẹjọ ni ẹẹkan laarin ọjọ mẹrinla. Adajọ pada sun igbẹjọ si ọjọ kokanlelogun osu to n bọ tii. Ibi ti ṣugbọn wa ree nipa gbigba beeli ati oniduro Tani Olohun. Ko yi  si anfaani fun lati pada sile titi ti awọn agbẹjọro rẹ yoo fi pari gbogbo eto beeli ọhun. Bi wọn ba tiẹ pari eto gbogbo lori beeli rẹ, ko ni le kuro lahamọ tori pe awọn ẹjọ miran ṣi wa ti adajọ ko tii gbọ lori ẹsun ibanilorukọjẹ ti wọn fi kan an. Yoo ṣi wa ni ahamọ lọdọ awọn oṣiṣẹ ọgba ẹlẹwọn titi ti yoo fi pari ẹjọ ẹlẹẹkẹẹta ti Sheikh Labeeb fi kan lori ẹsun ibanilorukọjẹ niwaju majistereeti mii ni ilu Ilorin. Boti lẹ jẹ wi pe Sheikh Labeeb ni oun ti fori ji Tani Olorun wọn yi ni lati pari gbogbo eto labẹ idari ile ẹjọ Lasiko ti wọn kọkọ bẹrẹ igbẹjọ lori ẹsun yi, Tani Olohun ko ni agbẹjọro ti yoo ṣoju fun. Bi o ba ti wa yanju ọrọ agbẹjọro, yoo nilati de iwaju adajọ ki wọn to le fẹnu ko lori gbigba beeli rẹ tabi ki wọn si tu silẹ pe ko lẹjọ ro ti ẹni to ba fẹsun kan an naa ba gba pe oun ko ṣẹjọ mọ. Ki a ma gbagbe pe o tun yi ni ẹjọ miran ti Ọjọgbọn Abubakar Aliagan naa pe lori ẹsun to nii ṣe pẹlu jijo Al Quran nina. Bi ọrọ ba yanju tan lori awọn ẹjọ wọnyi la to le sọ pato boya yoo kuro lahamọ ti yoo si pada sile rẹ.
Alfa Okutagidi wọ́gilé ẹjọ́ tó pe Tani Olohun, ilé ẹjọ́ ní kó máa lọ láyọ̀ àti àláfíà,Idunu ṣubu layọ fun Tani Olohun atawọn ololufẹ rẹ lẹyin ti ile ẹjọ Upper Area to kalẹ si ilu Ilọrin wọgile ẹjọ ibanilorukọjẹ ti wọn fi kan an. Eyi waye latari igbesẹ tí olupẹjọ, iyẹn Alfa Okutagidi gbe nipasẹ awọn agbẹjọro rẹ pe ohun ti fọwọ wọnu, oun ko si ṣe ẹjọ mọ. Ti ẹ ko ba gbagbe, lọjọ kọkandinlogun, osu Kejila, ọdun 2023 nibi ipade alafia to waye laarin Tani Olohun ati awọn Alfa Ilọrin ni ija ti pari ti alafia si ti jọba. Pẹlu eleyii, awọn eniyan ti n tẹti leko lati mọ ohun ti ipade alafia naa yoo bi ni ile ẹjọ, ṣugbon ohun to sẹlẹ bayii fi han gbangba pe, alaafia ti jọba ni tootọ. Awọn agbẹjọro Alfa Okutagidi ti olori wọn jẹ Usman Imam lo fi to ile ẹjọ leti pe awọn ko sẹjọ mo. Wọn ni ipinnu yi ṣe pataki nitori olujẹjọ naa ti pegede lori awọn gbedeke ti awọn gbe kalẹ. Ademola Banks to n duro fun Tani Olohun naa fẹnu si wi pe ipade alafia ti waye, ohun gbogbo si ti yanju laarin olupẹjọ ati olujẹjọ. Adajọ Sunday Adeniyi gba si awọn agbẹjọro naa lẹnu, o ni ki Tani Olohun maa lọ layọ ati alafia. Nigba ti Ademola Banks ba BBC Yoruba sọrọ, o wi pe alaafia ti jọba, irẹpọ to sọnu laarin ẹṣin ibilẹ ati Musulumi si ti pada. O wa fọwọ sọya pe gbogbo ẹjọ to ku niwaju onibara ohun naa lo ma ni iyanju gẹgẹ bii eleyi ti ri. Wayi o, o ṣi ku ẹjọ mẹta ninu mẹrin bayi fun Tani Olohun lati gba ominira patapata. Gbogbo ẹjọ mẹtẹta yoku yii si ni yoo waye ni ọgbọn ọjọ, oṣu yi ni ile ẹjọ Majisireeti meji ọtọọtọ. Ọkan niwaju, adajọ Mohammed Ibrahim ati ekeji, niwaju adajọ Mohammed Adam.
"Ó gbẹnután!  Alfa Musa pokùnso ní Ilorin, Ó ní Ọlọ́run kò gbọ́ àdúrà òun,Ọmọ ile kewu kan, to n gbe lagbegbe Ogidi, Ilọrin, nipinlẹ Kwara ti pokunso. Arakunrin ẹni ọdun mejilelogun yi ni a gbọ pe orukọ rẹ n jẹ Musa. Ileeṣẹ ọlọpaa ipinlẹ Kwara fidi ẹ mulẹ pe loootọ ni ọmọkunrin kan, tawọn eeyan a maa pe ni Alfa Musa, pokunso nile to n gbe lagbegbe Ogidi, Ilọrin, nipinlẹ Kwara. Ati pe awọn ti bẹrẹ iwadii lori ohun to mu gende naa roo pe gbigbẹmi ara rẹ ni igbesẹ to kan. Ko sẹni to fura pe Alfa Musa yoo gbe igbesẹ iku ọhun, gẹgẹ ba a ṣe gbọ. Nigba ti ọrẹ oloogbe yii wa a dele lo ba ilẹkun ni titi pa, o kan ilẹkun titi, ṣugbọn ti ọrẹ rẹ ko dahun, bẹẹ o wa ninu ile. Nigba to pẹ ti ọrẹ yii ti n kanlẹkun ti ko gbọ idahun kankan ni wọn ja ilẹkun wọle, nibẹ ni wọn ti ri Musa to n mi dirodiro labẹ okun to fi pokunso. Ike ọda ati apoti ni wọn ni oloogbe naa to pọ, to si gun to fi kọrun bọ okun. Ọkan lara awọn ti wọn jijọ n gbe pẹlu Alfa Musa lagboole Dagbẹnu ba BBC Yoruba sọrọ lori iku rẹ. Ọbinrin naa ti o bẹbẹ pe ki a fi orukọ bo oun ni asiri, ni idi ti gende yii fi gba ẹmi ara rẹ ko ye ẹnikankan. O tẹsiwaju pe ileekewu Sheikh Kamaldeen, ti wọn n pe orukọ ileekewu ọhun ni Asiari ni oloogbe ọhun n lọ. O ni ''iya ko jẹ ẹ, o si ma n kirun daadaa.'' Arabinrin naa fi kun pe ọmọ ipinlẹ Ọsun, ni Musa, ṣugbọn ni kete ti iṣẹlẹ yii ṣẹlẹ lawọn pe baba rẹ to si ni kawọn sin oku rẹ si Ilọrin. Eyi tako ọrọ ti Musa sọ silẹ ninu iwe pelebe ti wọn ba ninu yara rẹ to sọ sibẹ pe ki wọn ma ṣe sin oku oun si Ilorin. A ko foju ri iwe pelebe yi amọ ohun ti awọn oṣojumi koro sọ nipa rẹ ree. ""Baba mi ati iya mi, mo tọrọ aforiji, mo ṣe eleyi nitori pe Ọlọrun ko gbadura mi, ki n ku san ju ki n maa dẹṣẹ lọ, mo nifẹẹ yin, ẹ lọọ sin oku mi sile"" Alukoro ọlọpaa Kwara, DSP Ejirẹ Adeyẹmi Adetoun, fidi iṣẹlẹ naa mulẹ fun BBC Yoruba, lọjọ Ẹti Furaide, ọjọ Kejọ, oṣu Kejila yii. O ni iwadii ṣi n lọ lọwọ nipa ohun to mu ẹni ọdun mejilelogun yii pokunso. Adetoun fidi ọrọ ti wọn sọ pe Musa kọ sinu iwe pelebe yi rinlẹ. ''Bẹẹ ni a ri iwe pelebe naa to si tọrọ aforijin lọwọ awọn obi rẹ pe oun pokunso.''"
"Ó ṣeéṣe kí ìjọba tó bá fi owó ará ìlú rán àwọn èèyàn ní Hajj ó gbèpè dípò àdúrà - Alfa Akewugbagold,Òpó tó kẹ́yìn nínú òpó márùn-ún tó gbé ẹ̀sìn Islam ró ni lílọ sí Saudi Arabia láti lọ ṣe iṣẹ́ Hajj jẹ́. Gẹ́gẹ́ bí ẹ̀sìn Islam ṣe gbe kalẹ̀, ẹni tó bá lówó lọ́wọ́, tó sì ní agbára àti okun láti lọ ni iṣẹ́ Hajj pọn dandan fún àmọ́ ó gbọ́dọ̀ wà nínú ọkàn Mùsùlùmí pé òun fẹ́ ṣe Hajj láyé. Ọ̀pọ̀lọpọ̀ Mùsùlùmí ló máa ń tiraka láti ri pé àwọn ṣe iṣẹ́ Hajj kí wọ́n tó jáde láyé gẹ́gẹ́ bí ìlànà ẹ̀sìn Islam ṣe gbe kalẹ̀. Ìgbàgbọ́ ni pé ẹni tó bá ṣe iṣẹ́ Hajj ní àǹfàní tó pọ̀ tó máa jẹ lọ́dọ̀ Ọlọ́run àti pé àwọn ẹ̀ṣẹ̀ tó bá ti ṣẹ̀ ṣáájú àkókò yìí máa jẹ́ píparẹ́. Owó gọbọi ni àwọn èèyàn máa ń ná ní ọdọọdún láti ṣe iṣẹ́ Hajj tí àwọn èèyàn sì máa ń kọminú lórí bí owó Hajj ṣe máa ń wọn ní ọdọọdún. Ní ọjọ́ Àbámẹ́ta, ọjọ́ Kẹta oṣù Kejì ọdún 2024 ni àjọ tó ń mójútó ètò Hajj ní Nàìjíríà, NAHCON kéde pé owó tí àwọn ènìyàn máa nílò láti ṣe Hajj ọdún yìí wà láàárín ₦4,679,000 sí ₦4,890,000. Àtẹ̀jáde tí Agbẹnusọ NAHCON, Fatima Sanda Sára fi léde ní ọjọ́ Ajé, ọjọ́ Kejìlá oṣù Kejì ni gbèdéke tí wọ́n fún àwọn ènìyàn láti fi san owó Hajj yìí kí àjọ náà lè rí iṣẹ́ rẹ̀ ṣe pẹ̀lú ìjọba Saudi Arabia kí gbèdéke ọjọ́ tí wọ́n fún àwọn náà tó pé. Ṣáájú ni àwọn ènìyàn ti rò pé owó Hajj ọdún 2024 kò ní ju ₦4.5m lọ gẹ́gẹ́ bí alága NAHCON, Malam Jalal Ahmad Arabi ṣe ti sọ àmọ́ tí ọ̀rọ̀ kò rí bẹ́ẹ̀ mọ́ bí owó dọ́là ṣe ti gbẹ́nu sókè sí owó náírà. Malam Arabi ní ọ̀pọ̀lọpọ̀ nǹkan ni àwọn gé kù tí owó Hajj náà fi já wálẹ̀ sí iye tó jẹ́ báyìí pé owó náà kò bá wọ mílíọ̀nù mẹ́fà náírà. Èyí ló ti ń fa ọ̀pọ̀ awuyewuye láàárín àwọn ènìyàn pé ṣé àwọn èèyàn máa lè lọ Hajj ní ọdún yìí pẹ̀lú bí owó rẹ̀ ṣe gbé ẹnu sókè yìí. Nígbà tó ń bá BBC News Yoruba sọ̀rọ̀, gbajúmọ̀ Alfa oní wáàsí, Sheikh Taofeek Akewugbagold kan sáárá sí àjọ NAHCON fún ìgbésẹ̀ tí wọ́n gbé láti ri pé owó Hajj kò ju iye tí wọ́n fi sí náà lọ. Akewugbagold ní ọ̀pọ̀ ló ti ń rò ó pé owó Hajj máa tó mílíọ̀nù mẹ́fà sí méje náírà pẹ̀lú bí owó náírà ṣe ń já wálẹ̀ ní ojoojúmọ́. Ó ní owó dọ́là ló ń sọ iye tí owó Hajj máa jẹ́ nítorí ọ̀rọ̀ ilẹ̀ òkèrè tó jẹ́. Àmọ́ ó kọminú lórí iye tí àwọn iléeṣẹ́ aládàni tó ń kó àwọn ènìyàn lọ sí Hajj yóò san, pé kí NAHCON wá ọgbọ́n láti mú àdínkù ba owó náà. ""Ó ba èèyàn nínú jẹ́ pé owó Hajj wọ́n tó báyìí àmọ́ tí èèyàn bá ti rí bí owó dọ́là ṣe ń lọ sókè, yóò mọ́ pé ó máa wọ́n tó báyìí."" ""Kò sí bí ó ṣe lè wù kí ó wọ́n tó, ohun tó dá mi lójú ni pé àwọn èèyàn máa lọ sí Hajj náà ni nítorí ọ̀kan pàtàkì nínú òpó Islam ni."" ""Mecca kìí ṣe ohun tí Mùsùlùmí kò gbọdọ̀ má lọ tí ó bá ti lówó lọ́wọ́."" Alhaji Akewugbagold tún tẹ̀síwájú pé ìnira tí àwọn ènìyàn ń kojú lásìkò yìí lórí oúnjẹ lágbára púpọ̀ nítorí náà ìjọba gbọdọ̀ ṣọ́ra ṣe lórí rírán àwọn èèyàn ní Hajj. Ó ní ohun tó yẹ kí ìjọba ṣe ni ìkúnpá fún àwọn tó bá ní owó lọ́wọ́ láti rán ara wọn lọ sí Hajj dípò kíkó owó gọbọi láti fi ran àwọn ènìyàn ní Mecca. ""Ọ̀pọ̀lọpọ̀ tí ìjọba máa ń fún ní Hajj ọ̀fẹ́ kìí mọ iyì rẹ̀, wọ́n sábà máa ń ṣìwà wù tí wọ́n bá dé Saudi ni. Bákan náà ló tún wòye pé ọ̀pọ̀ tí ìjọba máa ń rán ní Hajj ni kò ní ìmọ̀ kíkún nípa ẹ̀sìn Islam. Ó ní àìtẹ̀lé ìlànà tí Ọlọ́run gbé kalẹ̀ lórí Hajj ló máa ń fà á tí ọ̀pọ̀ fi máa ń ṣìwà wù lórí Hajj. Ó fi kun pé ẹni tó bá máa ṣiṣẹ́ Hajj gbọdọ̀ tí kojú òṣùwọ̀n nínú òpó mẹ́rin tó ṣáájú nínú òpó ẹṣin Islam. ""Ọ̀pọ̀ ni kò ṣe òpó mẹ́rin àkọ́kọ́ tó gbé Islam ró tí wọ́n fi ń fò sí ìkarùn-ún nítorí afẹfẹyẹ̀yẹ̀."" ""Mi ò ní kí ìjọba má ràn án èèyàn ní Hajj, àmọ́ kí wọ́n má ràn án àwọn ènìyàn tí kò lẹ́tọ̀ọ́ sí."" ""Àsìkò tí ètò ọrọ̀ ajé ìlú bá dúró ire ni ìjọba lẹ́tọ̀ọ́ láti rán àwọn èèyàn ní Hajj kìí ṣe irú ìgbà tí ebi ń pa gbogbo ìlú yìí, kí ìjọba mójútó ọrọ̀ ajé kí wọ́n fi Hajj sílẹ̀ fún ẹni tó bá fẹ́ lọ lápò ara rẹ̀. Alfa Akewugbagold ní ẹni tó bá fẹ́ rán èèyàn ní Hajj lásìkò yìí gbọ́dọ̀ kọ́kọ́ wo ipa ẹni náà báyìí, kí ó ṣe ìrànlọ́wọ́ tó lè fi bọ́ ara rẹ̀ àti ẹbí rẹ̀ ná kí wọ́n tó ran lọ sí Mecca. Ó tẹ̀síwájú pé gbígbọ́ bùkátà jíjẹ àti mímu ṣe pàtàkì lásìkò yìí ju rírán èèyàn lọ sí Mecca lọ."
Wo àwọn àwòrán mọ́ṣálááṣí àwòdamiẹnu tó tóbi jùlọ ní Africa tí wọ́n ṣẹ̀ṣẹ̀ ṣí ní Algeria,Aarẹ orilẹede Algeria, Abdelmadjid Tebboune lo ṣi mọṣalaaṣi to tobi julọ nilẹ Africa ọhun laipẹ yii niluu Algiers ti i ṣe olu ilu orilẹede naa. Mọṣalaaṣi yii lo tobi ṣ'ikẹta lagbaaye lẹyin mọṣalaaṣi to wa ni Mecca ati Medina. Olujọsin ẹgbẹrun lọna ọgọfa lo le jọsin lẹẹkan naa ninu mọṣalaaṣi ọhun eyi ti wọn pe orukọ ni 'The Great Mosque of Algiers.' Ọdun meje ni wọn fi kọ mọṣalaaṣi yii eyi ti wọn lo bii ẹgbẹrin miliọnu owo dọla lati kọ. Aarẹ ana orilẹede Algeria, Abdelaziz Bouteflika, lo kọ mọṣalaaṣi yii. Bouteflika kuro lori oye lọdun 2019 lẹyin ti erongba rẹ lati dije fun ipo aarẹ fun saa karun-un fori ṣanpọn nigba tawọn araalu bẹrẹ ifẹhonuhan.
"Wo bí ìgbẹ́jọ́ Saheed Shittu, tí àwọn Alfa fi ẹ̀sùn ìbanilórúkọ jẹ́ kàn ṣe lọ ní Ilorin,Ile ẹjọ Upper Area ti o kalẹ si ilu Ilọrin ni ipinlẹ Kwara ti pasẹ fun ajọ ọlọpaa lati nawọ gan gbajugbaja ẹlẹsin Islam kan, iyẹn Alfa Saheed Shittu. Alfa Shittu ni o n jẹjọ lori ẹsun ibanilorukọjẹ ti ẹgbẹ Association of Proud Sons and Daughters of Ilorin (Ogo Ilorin) fi kan an. Ile ẹjọ gbe asẹ yi kalẹ lonii ọjọ kẹrinla osu keji ọdun 2024, latari ohun ti ile ẹjọ sọ pe olujẹjọ naa tapa sofin, lẹyin ti ko si farahan nile ẹjọ lati dahun si ẹsun ti wọn fi kan an. Gẹgẹ bi iwe ipẹjọ ti gbee kalẹ, olujẹjọ ọhun jẹ ilumọọka ọdaju eeyan lori ayelujara ti o si n lo ""Save Your Soul TV"" ati ""Saheed Shittu"" bi orukọ rẹ lori Facebook. Iwe ipẹjọ naa tun fi idi rẹ mulẹ pe, Shittu ti ba awọn eeyan jankan jankan ninu ẹsin Islam niluu Ilorin ati awọn ilu mii lorukọ jẹ. Awọn wọnyi ni, Sheikh Labeeb Adam Al ILory, Sheikh Sulaiman Faruq Onikijipa (Grand Mufti ilu Ilọrin) Sheikh Muhideen Salman (Chief Imam iluu Offa) Sheikh Amahullah Folorunsho Fagba, Sheikh Adam Abdullah Al ILory, Sheikh Kamaldeen Al Adaby ati bẹẹ bẹẹ lọ. Iwe naa salaye pe olujẹjọ yii tun tabuku Alh. Adio Muritada Baban Bariga ti o jẹ Arẹ ẹgbẹ Ogo Ilorin nipa pi pee ni awọn orukọ alufansi ni inu fidio rẹ lori ayelujara, ti o tabuku rẹ lawujọ. O salaye pe ẹgbẹ naa setan lati pese ati ṣafihan awọn ẹri fun ẹsẹ ti olujẹjọ naa ṣẹ fun ile ẹjọ lati se ẹjọ naa. Bi Shittu ko ṣe farahan nile ẹjọ, lawọn lọya rẹ naa ko yọju lati salaye ohun ti o sokunfa aiyọju rẹ. Eyi lo fa ti adajọ agba, Sunday Adeniyi fi pasẹ fun ajọ ọlọpa lati nawọ gan an fun ti tapa sofin ile ẹjọ. O wa sun igbẹjọ si ọjọ kẹfa, osu kẹta ọdun yii fun itẹsiwaju ẹjọ naa. Ẹwẹ,  alukoro ẹgbẹ Ogo Ilorin lẹnu wo, iyẹn Alfa Aduagba Yusuf Lawal ti gbogbo eeyan mo si Sheikh Sakama ṣalaye pe awọn o fi ọrọ ẹṣin ṣe, sugbọn awọn fẹ dẹkun iwa ibajẹ lori ayelujara. O ni pataki ẹgbẹ awọn ni lati gbogun ti ọta ita ati ọta inu ẹṣin ti wọn n ba ẹṣin jẹ Ọ̀rọ̀ tún ti ń bá ọ̀rọ̀ bọ̀ pẹ̀lú àwọn ẹgbẹ́ Ogo Ilorin ìyẹn Association of Proud Sons and Daughters of Ilorin lórí ẹ̀sùn ìbanilórúkọjẹ́. Lọ́tẹ̀ yìí gbajúmọ̀ Alfa kan tó máa ń sọ̀rọ̀ lórí ayélujára Facebook, Save Your Soul, Sheikh Saheed Shittu ni wọ́n ń wọ lọ sílé ẹjọ́ ní òwúrọ̀ ọjọ́rú, ọjọ́ Kẹrìnlá oṣù Kejì ọdún 2024. Ẹ̀sùn tí wọ́n kà sí Alfa náà lọ́rùn ni pé òun ló pilẹ̀ bí àwọn èèyàn ṣe máa ń lọ sórí afẹ́fẹ́ láti bá àwọn Alfa, pàápàá àwọn Alfa ìlú Ilorin lórúkọ jẹ́. Ní báyìí, ati wà ní ilé ẹjọ́ Upper Area Court Ilorin, ìpínlẹ̀ Kwara, tó fi ibùjókòó sí Ilorin láti mọ bí ìgbẹ́jọ́ náà yóò ṣe lọ. Àwọn agbẹjọ́rò Saheed Sittu àtàwọn tí wọ́n fẹ̀sùn kan Saheed Shittu ti wà nílé ẹjọ́ lásìkò tí à ń kó ìròyìn yìí jọ àmọ́ olùjẹ́jọ́ fúnra rẹ̀ kò ì tíì dé sílé ẹjọ́. Tí ẹ ò bá gbàgbé àwọn ẹgbẹ́ yìí ló kọ́kọ́ fi òfin gbé gbajúmọ̀ oníṣèṣe, Abdulazeez Adegbola tí ọ̀pọ̀ mọ̀ sí Tani Olohun fún ẹ̀sùn ìbanilórúkọ jẹ́ tó sì lò tó oṣù mẹ́ta ní àhámọ́ ọgbà ẹ̀wọ̀n. Lẹ́yìn ò rẹyìn ni wọ́n padà parí aáwọ̀ náà nígbà tí wọ́n ní kó tọrọ àforíjì lọ́wọ́ àwọn tí ó bà lórúkọ jẹ́ lórí ìwé ìròyìn àti lórí ẹ̀rọ ayélujára."
Ìyanṣẹ́lódì ẹgbẹ́ òṣìṣẹ́ ní Nàìjíríà mú ìfàsẹ́yìn bá ìgbẹ́jọ́ Tani Olohun,Iyanṣẹlodi ẹgbẹ oṣiṣẹ to waye lorilẹede Naijiria ti mu ifasẹyin ba igbẹjọ lori gbigba beeli gbajugbaju ajafẹtọ ẹsin abalaye, Abdulazeez Adegbọla ti ọpọ mo si Tani Ọlọhun niwaju ile ẹjọ  Majisireeti kan ni ilu Ilọrin, olu ilu ipinlẹ Kwara lẹkun aringbungbun ariwa Naijiria. Lara awọn ẹjọ ti o wa lọrun Tani Ọlọhun ni eyi ti awọn ẹgbẹ kan ti orukọ rẹ n jẹ ẹgbẹ Modrasatu Mohammed fi kan an pe o dana sun Kurani. Tani Ọlọhun n rawọ ẹbẹ si ile ẹjọ naa fun beeli lori ẹjọ naa, eyi to tun ba ijakulẹ pade lọjọ Iṣẹgun nitori iyanṣẹlodi awọn ioṣiṣẹ to bẹrẹ ni Naijiria. Awọn oṣiṣẹ lorilẹede Naijiria n yanṣẹlodi lati fi ẹhonu han fun bi awọn janduku kan ṣe din dundu iya fun aarẹ ẹgbẹ oṣiṣẹ NLC ni ipinlẹ Imo loṣu kẹwaa. Ẹgbẹ oṣiṣẹ n na ina si gomina ipinlẹ Imo atawọn oṣiṣẹ rẹ kan pe awọn lo wa ni idi iklu naa. Ẹwẹ, ile ẹjọ naa tun gbọ ẹjọ miran to da lori ẹsun mii to da lori ibanilorukọ jẹ ti wọn fi kan Tani Ọlọhun kan naa. Agbẹjọro to n duro fun un, Ademola Banks lo kọ iwe ẹbẹ fun beeli fun  un lẹyin to ti lo ọjọ metadinlaadorun ni ahamo ijọba. O ni ko si atako si ẹbẹ beeli naa ati gbigba oniduro afurasi ọhun nitori eto tubi n nubi to n lọ lọwọ laarin olupẹjọ ati olujẹjọ. Ninu idahun rẹ, agbẹjọro fun Sheikh Labeeb Lagbaji to jẹ olupẹjọ, Kayode Olateju sọ pe boya ohun tako ẹbẹ fun beeli ọhun tabi ohun o tako o, adajọ lo mo ohun to tọ lati se. Olateju salaye pe ohun to le lori ọrọ naa ni wi pe ibi ti olujẹjọ ọhun n gbe  kii se arọwọto ile ẹjọ, ko si dara ko gba ominira tan ko wa salọ. Lẹyin awuyewuye awọn mejeji yii, adajọ Muhammed Adam sun igbẹjọ si ọjọ kẹrindinlogun osu ti a wa yii.
"Kí ló mú kí China máa ti Mọ́ṣálásí pa, tí wọn sì tún ń wó o?,Ẹgbẹ ajijagbara kan, Human Rights Watch (HRW) ti fẹsun kan orilẹ-ede China pe o n wó awọn mọsalaaṣi to wa lorilẹ-ede naa palẹ, kawọn ẹlẹsin Islam to wa nibẹ le maa rọna lati jọsin mọ. Ninu iroyin kan ti HRW fi sita ni wọn ti ṣalaye pe lara ọgbọn arekereke China ni wọn n lo, ti wọn fi n ti awọn mọṣalaaṣi pa, ti wọn si n wo awọn mi-in palẹ. Gẹgẹ bi akọsilẹ, o to ogun miliọnu eeyan ti wọn jẹ ẹlẹsin Islam lorilẹ-ede China, nigba ti ọpọ eeyan nibẹ ko gbagbọ ninu Ọlọrun. Sugbọn wọn faaye silẹ fawọn ẹlẹsin mi-in lati ṣe ẹsin wọn. Awọn awoye ọrọ fidi ẹ mulẹ laipẹ yii, pe idaamu n ba awọn ẹlẹsin yooku naa lasiko yii ju ti tẹlẹ lọ. Ikọ iroyin BBC kan si ẹka to n ri si ọrọ ẹsin ati ẹya ni China, lati gbọ latọdọ wọn, ṣaaju ki ẹgbẹ HRW too gbe ẹsun tiwọn jade. Beijing tako ẹsun naa. Maya Wang, Adele to n dari ẹgbẹ HRW, sọ pe, ‘’Bijọba China ṣe n ti mọṣalaaṣi pa, ti wọn n ba a jẹ, ti wọn si n sọ ọ di nnkan mi-in, jẹ ọna kan lati dẹkun ṣiṣe ẹsin Islam ni China"" Ṣugbọn ijọba China sọ pe bawọn ṣe n se adapọ awọn mọṣalaaṣi, eyi to si jẹ pe abule lo ti n ṣẹlẹ ju, maa n waye nigba tawọn ara abule kan ba fi ibi ti wọn n gbe silẹ, ti wọn lọ sibomi-in. Wọn lo maa n din iṣoro owo nina ku fawọn musulumi naa ni, ṣugbọn awọn Musulumi Hui kan maa n ro pe awọn fi n dan igbagbọ awọn wo ni. Pupọ ninu awọn ẹlẹsin Islam ni China ni wọn n gbe ni Ariwa-Iwọ Oorun orilẹ-ede naa, awọn agbegbe bii  Xinjiang, Qinghai, Gansu ati Ningxia. Abule kan ti wọn n pe ni Liaoqiao, nibi tawọn musulumi pọ si ni Ningxia, awọn fẹsun  kan ijọba China pe mẹta ninu mọṣalaaṣi mẹfa to wa nibẹ ni wọn ti yọ irin gogogoro to maa n kede mọṣalaaṣi kuro (dome). Wọn ni bẹẹ naa ni wọn ṣe yọ aaye ti Ladani ti n perun kuro pẹlu. Wọn ni ọpa gogoro to n kede ileejọsin onitẹmpili ni wón fi rọpo rẹ."
Wo ọ̀nà tó lè fí ṣe ìtọ́jú ara rẹ̀ lásìkò ààwẹ̀ Ramadan tó wọlé yìí,Lasiko oṣu Ramadan ọpọ musulumi lagbaye lo maa n kopa ninu aawẹ gbigba. Eyi tunmọ si pe wọn yoo yago fun jijẹ ati mimu lasiko ti al fajari ba ti yọ titi ti oorun yoo fi wọ. Lati ri pe aawẹ yi lọ ni irọwọrọsẹ, o ṣe pataki lati ṣo nkan ti wa jẹ ṣaaju ati lasiko igba ti o ba n gba aawẹ. Ohun to dara ni ki a jẹ ounjẹ ti yoo fun ara lokun lasiko saari tii ṣe ounjẹ afẹmọju. Nigba ti eeyan yoo ba si tun ṣinu, o ṣe pataki lati jẹ awọn ounjẹ ti yoo fun ara lokun ki a si yago fun ounjẹ to ba ni iyọ pupọ. Awọn ti ko ba ni ipenija ilera, aawẹ gbigba kii ṣaba jẹ isoro fun wọn. Amọ awọn to ba ni ailera kan tabi omiran ti wọn koju, aawẹ le fẹ mu inira diẹ ba wọn. Tori pe aawẹ gbigba a maa lapa lara ifunpa eeyan paapa awọn to ba ni aarun itọ ṣuga,o le lewu diẹ fun wọn lati gba aawẹ. Tori naa o ṣe pataki ki awọn musulumi to ba ni aisan itọ ṣuga lara ki wọn kan si dokita ṣaaju ki wọn to gunle aawẹ gbigba. Awọn eeyan kan wa to ṣepe kii pe rẹ ara wọn ti wọn ba ti ṣe wahala diẹ. Ori fifọ ati ọkan rinrin a tun maa ba awọn miran finra lọsan aawẹ. Eleyi ni ṣe pẹlu awọn ti wọn ba kọ lati jẹ ounjẹ saari. O ṣe pataki lati tọju ounjẹ taa ba jẹ nigbakugba amọ eleyi taa jẹ lasiko aawẹ ṣe pataki lati mojuto. O ṣe pataki lati mọ wipe aimu omi fun igba pipẹ nitori awẹ gbigba  amaa mu adinku ba iye omi to wa lara wa. Ki a baa le mu adinku ba iru nkan bayii, o ṣe pataki lati mu omi daada ni asiko iṣinu tabi ni saari ta ba n jẹun. Aṣiṣe kan tawọn eeyan a tun maa ṣe lasiko aawẹ ni pe wọn kii fẹ jẹ ounjẹ lasiko saari tori pe wọn fẹ sun oorun daada. Bi eeyan ba jẹ ounjẹ saari to lokun daada, iru ru eeyan bẹe ko ni mọ inira ori fifọ, aisi agbara ati awọn ipenija mii to maa n koju alaawẹ lọsan. Ounjẹ saari wa taa ba jẹ gbọdọ kun fun awọn ounjẹ aṣaraloore ati afuni lagbara ounjẹ. Ni iwọn si lo yẹ ki a jẹ ounjẹ yi ki ṣuga inu ẹje wa baa le ṣe deede ki ara si le ni okun to nilo lati fi gba aawẹ lọsan. Ni asiko iṣinu o di dandan ka wa ounjẹ ti yoo da okun taa padanu lasiko aawẹ pada sinu ara wa. Sunnah kan taa le tẹle lasiko yi ni ki a fi dabino ṣinu,omi tabi miliiki. Bi a ba pa wọn pọ ko buru tori awọn nkan wọnyi kun fun okun, ṣuga ati omi ti ara nilo. Musulumi jakejado agbaye lo ni aṣa ki wọn jẹ ounjẹ alata lẹyin ti wọn ba fi bi eso tabi omi ṣinu tan. Eleyi naa ko buru tori pe yoo pẹlu lati da okun pada si ara lẹyin aawẹ ti wọn ba gba. Ẹfọ, ounjẹ okele ti ko pọju tabi ounjẹ wooro naa lanfaani fun ara ẹni to ba fi eleyi ṣinu lẹyin aawẹ to foju ọsan gba. Ni agbegbe Guusu Asia, niṣe lawọn eeyan a maa fi eso ṣinu gẹgẹ bi ọna ati da okun pada si ara wọn. Ounjẹ tawọn eeyan a si maa jẹ ni iṣinu yoo da bi pe wọn ṣe apejẹ nla ni. Wọn a maa pe ọrẹ ati ara lati wa kopa ninu ounjẹ iṣinu yi lọpọ igba. O ṣe pataki lati ranti wi pe ounjẹ to ni epo tabi ororo pupọ ninu a maa mu irẹwẹsi ba alaawe ti ko si ni jẹ ko lalaafia ti yoo fi gbajumọ ijọsin to yẹ ko ṣe ninu oṣu Ramadan. ṢIṣe amoju ara wa lasiko aawẹ ko mọ nibi ounjẹ nikan. Oorun sisun naa ṣe pataki lasiko aawẹ lati le jẹ ki ara alaawẹ ji pepe daada. O yẹ ka ṣeto tabi ki a ni ilana taa fi sun lasiko yi yala lasiko taa n gba aawẹ lọwọ tabi ni igba ta baa n sun laarin oru. O ṣe pataki lati la asiko taa maa ji kal atiigba taa ma sun lati ibẹrẹ titi di ipari aawẹ. ṢIṣe awọn iṣẹ ti ko ni jẹ ki o rẹ ara wa pupọ lasiko awẹ naa ṣe apataki. O le rin diẹ tabi ko ṣe awọn iṣe agbara diẹ ki gbogbo kaṣan  ati orike rike ara to le baa le dẹ diẹ. Awọn to baa n mu tea tabi coffee lasiko saari yoo ri wi pe lọwọ ọsan ori fifọ diẹ diẹ yoo maa waye. Idi ni pe lasiko yi ni caffeine to wa ninu nkan ti wọn mu yi yoo tan ninu ara wa. Amọ nigba ti yoo ba fi to  osẹ kan ti wọn ti n gba aawẹ, yoo pada mọra ti wọn ko si ni  mọ ori fifọ yi lara mọ. Ohun to ṣe pataki ni ka maa kiyesi ikilọ eyikeyi ti ara wa ba n fun wa. Eyi ni yoo jẹ ka mọ ohun to yẹ lati ṣe ki iru rẹ ma ba waye mọ. Bi o ba ti n rẹ ara rẹ, ri wi pe o sinmi ko si jawọ ninu awọn nkan ti yoo mu ki o rẹ ara rẹ pupọ lasiko awẹ. Ẹmi wa yoo rẹyin oṣu.
Ṣé ó tọ́ láti fòfin mú Mùsùlùmí tó ń jẹun lọsán ààwẹ̀? Àlàyé Islam rèé,Asiko aawẹ Ramadan jẹ asiko kan tawọn musulumi jakejado agbaye maa n ṣẹnu mọ nidi jijẹ tabi mimu. Ati ọmọde ati agba ni wọn a maa fi asiko aawẹ yi wa oju rere Alllah. Gẹgẹ bi ọpọ ilana ninu ẹsin Islaam, aawẹ Ramadan ni awọn ofin to de gbigba rẹ ati ohun ti yoo ṣẹlẹ ti musulumi to yẹ ko gba aawẹ ba n jẹun lọsan aawẹ. Laipẹ yi la gbọ iroyin kan lati ipinlẹ Kano, nibi ti awọn ẹṣọ amojuto ẹsin Islam, ti wọ́n n pe ni Hisbah, ti mu awọn eeyan mọ̀kànlá pe wọn n jẹun lọsan aawẹ. Iroyin naa sọ pe, wọn tun mu arabinrin kan to n ta ẹpa, to si n jẹun nidi igba rẹ ati awọn ọkunrin mẹwaa kan ti wọn mu, to n jẹun lọsan aawẹ. Iṣẹlẹ yii mu iriwisi orisirisi wa lati ọdọ awọn eeyan kaakiri oju opo ayelujara, ti o si mu ki wọn maa beere pe ṣe o tọ ki wọn maa tọpinpin awọn ti ko gba aawẹ lasiko oṣu Ramadan. Lati le yanju ọrọ yii, a kan si onimọ ẹsin Islaamu kan, to si tan imọle lori ọrọ yi fun wa. Imam Abdulsalam  Olayiwola Imam jẹ onimọ nipa ẹsin Islaamu niluu Ilorin. Bakan naa lo si ti fi igba kan jẹ adari ẹka eto Islaamu nileeṣẹ redio Radio Kwara ni ilu Ilorin. Imam ṣalaye pe Islammu ko kan ṣadede gbe aawẹ Ramadan kalẹ, bi kii ṣe pe ko kọ awọn musulumi lẹkọ kọokan. Lara rẹ lo ni ikora ẹni niijanu wa nidi jijẹ tabi mimu. O ni bi o ba wa ṣẹlẹ pe eeyan kan ko gba aawẹ, to si n jẹun lọsan aawẹ, o ni eleyi ko wa ni ibamu pẹlu ẹsin. O ni bi ko ṣe wa ni ibamu pẹlu ẹsin naa ni ko ṣe ba ẹsin mu, wi pe ki awọn eeyan kan ma wa kaakiri pe awọn n tọpinpin awọn ti ko gba aawẹ. ''Islaamu ko ni ka maa toju bọ nkan ti ko kan wa.Bi eeyan ko ba gba aawẹ laarin rẹ ati Allah ti yoo san lẹsan aawẹ lo wa.Ki a maa wa kaakiri pe a n wa eeyan ti ko gba aawẹ ko ba ojumu'' Imam tẹsiwaju pe, ki a ma gbagbe pe ẹlesin Islaamu nikan ni aawẹ di dandan fun lati gba. O ni tori naa, ẹnikẹni tabi ikọ kankan to ba n jade lati wa awọn ti ko gba aawẹ, ko gbọdọ de ọdọ awọn ẹlẹsin mii lawujọ ti musulumi ati ẹlẹsin mii ba wa. Ninu alaye rẹ, Imam Olayiwola sọ pe igbalaye wa fun awọn musulumi kan lati mase kopa ninu aawẹ ninu oṣu Ramadan. Lara awọn to ṣe lalaye pe wọn gba laaye lati mase gba aawẹ̀ ni oloyun, iya to n fun ọmọ lọ́mú, arugbo jọkujọku, obinrin to n ṣe nkan oṣu, arinrinajo ati ọmọde ti ko tii lagbara lati bẹrẹ si ni gba aawẹ. ''To ba ṣẹlẹ pe ẹni kan wa lara awọn ta a ka kalẹ yii, ti ko si gba aawẹ, ohun to tọ ni pe ki ẹni naa mase bọ si ita gbangba lati maa jẹun.'' Imam sọ pe wọntun wọnsi ni gbogbo nkan. ''Bi Islaamu ko ṣe faaye gba ki eeyan maa wa awọn ti ko gba aawẹ kiri, bẹẹ naa ni ko ni ki awọn ti ko gba aawẹ naa maa jẹun ni ita gbangba'' O ṣalaye pe lara ẹkọ Islaamu naa ni wi pe ki eeyan bo aṣiri nkan ti yoo mu ki awọn eeyan maa beere pe, ki lo de ti o fi n ṣe nkan to yatọ si awọn ara yoku. Lootọ la o ri akọsilẹ wi pe awọn to mu awọn to n jẹun lọsan aawẹ fi iya jẹwọn ṣugbọn Imam ṣalaye pe eleyi to ṣe anfaani ju ni ki wọn ṣe idanilẹkọ fun wọn. O ni kii ṣe gbogbo eeyan naa lo gbọ alaye nipa ẹsin. ''Bi wọn ba ṣe n ri awọn eeyan yii, idanilẹkọ lo ṣe koko dipo pe ki wọn ni lọkan lati fi iya jẹ wọn. Wọn ko le ṣo boya iru ẹni naa wa lara awọn ti aaye gba lati maṣe gba aawẹ.'' Imam  ni lopin igba ti wọn ba ṣalaye fun ẹni to jẹun nita, yoo jẹ ko mọ wi pe nkan to ṣe ko bojumu. ''Ati pe ti ijiya kankan ba wa fun iru eeyan bẹẹ, aarin oun ati Alaah lo wa. Idi ni pe Allah lo ni ẹsan aawẹ lọdọ, ohun naa lo si ni ijiya lọdọ fun ẹni ti o ba n jẹun lọsan aawẹ.''
Ẹ forí jì mí n kò mọ̀ pé ẹ̀ṣẹ̀ ni títàbùkù ẹ̀sìn, Tani Olohun bẹ̀bẹ̀ lẹ̀yìn tí ilé ẹjọ́ gba béèlì rẹ̀ ní Ilorin,Ile ẹjọ Majisireeti kan ni ilu Ilọrin ti gba beeli ati oniduro fun gbajugbaja onisẹse, Abdulazeez Adegbọla ti ọpọ mọ si Tani-Ọlọhun. Awọn Aṣiwaju ẹsin Musulumi kan atawọn ẹgbẹ mẹrin ọtọọtọ pe Tani Ọlọhun lẹjọ ni ile ẹjọ ọtọọtọ fun ẹsun ti o da lori ibanilorukọjẹ ati itabuku ẹṣin Islam. Ẹjọ akọkọ ni eyi ti Kọmisonna Ọlọpaa Kwara pe e lorukọ ẹgbẹ̀ kan to n jẹ Association of Proud Sons and Daughters of Ilọrin (Ogo Ilorin) ni iwaju Magistrate Muhammad Ibrahim fun ẹsun ibanilorukọjẹ. Ekeji ni ti Alfa Tonile Okutagidi ni iwaju Honourable Sunday Adeniyi ti ile ẹjọ Upper Area fun ẹsun ibanilorukọjẹ bakan naa. Olupẹjọ ẹkẹta ni Sheikh Labeeb Lagbaji fun ẹsun ibanilorukọjẹ, ẹgbẹ Modrasat Muhammed ti Ọjọgbon Abdukadir Aliagan jẹ adari fun si ni olupẹjọ kẹrin, lori ẹsun jijo Kurani nina. Iwaju Magistrate Muhammad Adam si ni wọn gbe ẹjọ mejeji ti o gbẹyin yi wa. Saaju, Ile ẹjọ ti gba beeli ẹjọ meji akọkọ to si ku meji ti o gbẹyin yii fun un lati gba ominira. Ni bi igbẹjọ mejeji to waye ni Ọjọbọ, agbẹjọro Ademola Banks to n duro fun onisẹse naa rọ ile ẹjọ lati gba beeli onibara oun, wi pe ko ni sa lọ, yoo si ma yọju si ile ẹjọ ni gbogbo ọjọ igbẹjọ. Awon agbẹjọro alatako, Taofiq Olatẹju ati YY Ajibade kọ lati tako ẹbẹ fun beeli yii sugbon wọn fi gbogbo rẹ kọ ile ẹjọ lọrun. Àwọn ìròyìn míràn tí ẹ tún lè kà: Olujẹjọ ohun, Tani-Ọlọhun gba iyọnda ile ẹjọ lati sọrọ, o si rawọ ẹbẹ si gbogbo awọn olupẹjọ lati foriji oun. Tani Ọlọhun fi kun un pe oun ko mo pe ohun ti oun n se nigba naa jẹ ẹsẹ sugbon oun ko see lati fi tabuku ẹni kan tabi ẹṣin kan. Lẹyin eyi ni adajọ Muhammad Adam gbe idajọ ranpẹ kalẹ, o si gba beeli olujẹjọ naa ni odunwo millionu meji naira pẹlu oniduro meta ti meji gbudọ jẹ ibatan rẹ. Oniduro yii gbọdọ ni dukia ile tabi ilẹ ni ilu Ilọrin tabi ipinlẹ Ọyọ, o si gbọdọ jowọ awon iwe dukia naa fun ile ẹjọ to fi mo iwe irina ati bẹẹ bẹẹ lọ. Agbẹjọro Ademola Banks dupẹ lọwọ ile ẹjọ sugbon o ni ti awon ba kan inira ninu awọn ilana ti o gbe kalẹ, awon yoo pada wa fun agbeyẹwo. Adajọ gba ọrọ rẹ, o si sun igbẹjọ mii si ọjọ kẹsan osu kinni, ọdun 2024.
Agbẹjọ́rò ‘Tani Olohun?’ kùnà láti farahàn níléẹjọ́ láàrín awuyewuye ikọ̀ aṣojú rẹ̀ lórí ẹ̀sùn ìbanilórúkọjẹ́,Aifarahan Ademola Banks ti o jẹ ọkan lara awon agbẹjọro Abdulazeez Adegbọla ti inagi jẹ rẹ jẹ Tani Ọlọhun, ni ile ẹjọ Majisireeti loni ọjọbọ ti sokun fa, idaduro fun gbigba beeli tabi oniduro fun onisẹse naa Tẹ o ba gbagbe ni igbẹjọ to kọja, Adajọ, Magistrate Muhammed Ibrahim sọ pe Tani-Ọlọhun yoo ni lati tọka si agbẹjọro rẹ gangan ninu Muftau Olobi ati Ademola Banks Ni ibẹrẹ igbẹjọ toni, Olobi jẹ ko di mimọ fun ile ẹjọ lori bi Banks ko ṣe si ni ibi igbẹjọ naa Magistrate Ibrahim koro oju si ọrọ náà, o si sun igbẹjọ si ọla, ogunjọ osu yii ti awon agbẹjọro mejeji yoo wa ni ijoko, ti olujẹjọ naa yoo si sọ ẹni to fẹ ko tẹsiwaju lori ẹjọ ohun. Kayefi nla ni ọrọ  jẹ ni ileẹjọ Majisireeti to kalẹ si'luu Ilọrin lọjọ Iṣẹgun lori bi awọn agbẹjọro meji to jade fun gbajumọ agbẹsin ibilẹ ga ni, Abdulazeez Adegbọla ti inagijẹ rẹ n jẹ ‘Tani Ọlọhun?’ se bẹrẹ si ni i tako ara wọn niwaju ile ẹjọ ọhun. Agbẹjọro Muftau Olobi lo fi iwe kan sọwọ si ile ẹjọ lorukọ ‘Tani Ọlọhun’ ninu eyi to ti ṣalaye pe, olujẹjọ naa ti bẹ awon ti fidio to fi si ori ayelujara ta ẹrẹ ba. Agbẹjọro naa si ni oun n bẹbẹ fun beeli fun ‘Tani Ọlọhun’ labẹ igbesẹ tuntun yii. Ileẹjọ kọ lati gba ẹbẹ fun beeli naa. Ohun ti ile ẹjọ naa sọ ni pe, oun tun ri iwe miran gba lọwọ agbẹjọro Ademola Bank ti oun pẹlu n ṣoju fun olujẹjọ naa, pe ko si igba kankan to beere fun aforiji lọwọ ẹnikẹni tabi ẹgbẹjẹgbẹ kankan. Adajọ ile ẹjọ Majisireeti ọhun, Muhammed Ibrahim sọ pe iwe atako naa tumo si pe, ileẹjọ ohun ko ni agbara ati asẹ lati gbọ ẹjọ naa ti o n lọwọ. O ni ohun ti ofin sọ ni pe ki ile ẹjọ kọkọ joko lori iwe atako to ba wa ni iwaju rẹ naa ki wọn to gbọ ẹbẹ fun beeli, tabi ki ‘Tani Ọlọhun’ fun ara rẹ wa si ileẹjọ ko si fi ẹnu ara rẹ sọ agbẹjọro to fẹ ko tẹsiwaju lati ṣoju fun oun ninu awon agbẹjọro mejeeji. Adajọ Ibrahim wa sun igbẹjọ miran si ọjọbọ ọjọ kọkandinlọgbọn oṣu kẹwaa. Ọgbẹni Abdulazeez Adegbọla ti ọpọ mọ si ‘tani ọlọhun?’ ti lo ọjọ mejilelọgọta ni ahamọ lẹyin ti wọn pe e lẹjọ lori ẹsun ibanilorukọjẹ ti awọn ẹgbẹ kan nilu Ilọrin pe e. Ile ẹjọ majisireeti ni ilu Ilọrin yoo joko lori lonii ọjọ kẹtadinlogun oṣu Kẹwaa lori iwe ẹbẹ ti Tani Ọlọhun kọ si awon to pe e lẹjọ lori ẹsun ibanilorukọ jẹ. Ni ọjọ kẹfa oṣu ti a wa yii ni Tani Ọlọhun fi ọwọ ara rẹ kọ iwe ẹbẹ kan to buwọlu, o si tun paṣẹ fun agbẹjọro rẹ Muftau Olobi lati kọ iwe ẹbẹ omiran ni orukọ rẹ ti wọn si fi ransẹ si agbẹjọro awọn olupẹjọ, Usman Saad Imam. Olobi jẹ agbẹjọro akọkọ to duro fun Tani Ọlọhun ni ọjọ kẹtadinlogun osu kẹjọ nigba ti wọn kọkọ gbe wa sile ẹjọ. Ninu iwe ẹbẹ ti o kọ, o darukọ ẹgbẹ ti a mo si Association of Proud Sons and Daughters of Ilorin, Ogo Ilorin ati gbogbo awọn ẹlẹsin musulumi lagbaaye wi pe ki wọn foriji onibara oun. Ti ẹ o ba gbagbe, mama olujẹjọ ọun, Nafisat Adegbọla ti kọkọ rawọ ẹbẹ si awọn olupẹjọ pẹlu omije loju wi pe ki wọn fi ọmọ oun silẹ ni alaafia. Lonii la o mọ boya awọn olupẹjọ ti ṣetan lati foriji in tabi wọn yoo fariga lori ẹjọ naa.
Wọ́n gbé àwọn ìlànà tuntun kalẹ̀ fún Tani Olohun láti bọ́ nínú ẹ̀sùn ìbánilórúkọjẹ́,Lonii, ọjọ Kẹtadinlọgbọn, oṣu Kọkanla, ọdun 2023 ni igbẹjọ lori ẹsun ibanilorukọ jẹ ti gbajumọ ajafẹtọọ awọn oniṣẹṣe, Abdulazeez Adegbola, ti ọpọ mọ si Tani Olohun tun waye ni ile ẹjọ Upper Area, Ilorin, olu ilu ipinlẹ Kwara. Eyi ni igbẹjọ akọkọ ti yoo waye lẹyin to kuro ni ahamọ ọgba ẹwọn lẹyin ti wọn gba beeli rẹ. Ohun ti igbẹjọ oni da le lori ni bi Tani Olohun yoo ṣe bọ ninu ẹsun ti wọn fi kan-an naa patapata ti ko si ni si ẹsun kankan lọrun rẹ mọ. Nigba to n sọrọ nile ẹjọ, Agbẹjọro Usman Saad Imam to n sojuu Alfa Okutagidi to fẹsun ibanilorukọjẹ kan Tani Ọlọhun ni fidio ẹbẹ to ṣe sita ko tii to lati wọgile ẹjọ rẹ. Imam ni awọn ilana kan wa ti olujẹjọ naa ni lati tẹle ti onibaara oun fi le wọgile ẹsun to ka si Tani Olohun lọrun. O ni Tani Olohun ko kan si awọn to fi gbe fidio kan nibi to ti n bẹ awọn jade, pe awọn ko ba ti ṣalaye awọn nnkan ti yoo ṣe fun. Ninu esi rẹ, agbẹjọro to n duro fun Tani-Ọlọhun, Ọgbeni Ademola Banks sọ pe ohun ti Imam gbekalẹ fun ile ẹjọ jẹ iyalenu fun awọn. Banks salaye pe awọn mejeeji ti jọ fenuko ṣaaju pe ti Tani Olohun ba gba ominira tan, yoo ṣe fidio sita lati tọrọ aforiji, o si ti ṣe bẹẹ ni kete ti ile ẹjọ gba beeli rẹ. O ni awọn ilana tuntun to n fi lelẹ yii jẹ iyalẹnu fun oun. Agbẹjọro Imam ni awọn nnkan mẹrin ni awọn n fẹ latọdọ Tani Olohun ati agbẹjọro rẹ ti ọrọ naa ba maa pari patapata. Lẹyin itakurọsọ awọn agbẹjọro yii, Adajọ Sunday Adeniyi ni ile ẹjọ yoo fun wọn ni anfani lati sọ asọye pọ ki wọn si pinu lori ohun ti wọn ba fẹ ṣe. Lẹyin naa lo sun igbẹjọ si ọjọ kẹẹdogun, osu Kiini, ọdun 2024. Alfa Okutagidi ti o jẹ olupẹjọ nigba to n sọrọ lẹyin igbẹjọ naa ni lotitọ ni oun ti gba ẹbẹ Tani-Ọlọhun lori fidio naa ṣugbọn ohun gbogbo ku sọwọ awon agbẹjọro oun nitori awọn lo mọ ohun to tọ lati se labẹ ofin. Ilumọọka aja fun ẹtọ awọn ẹlẹsin iṣẹṣe, Abdulazeez Adegbọla ti ọpọ mọ si ‘Tani Ọlọhun’ yoo tun farahan ni ileẹjọ lori ẹsun ibanilorukọjẹ ti wọn fi kan an. Ile ẹjọ Upper Area, ni Ilorin olu ilu ipinlẹ Kwara ni igbẹjọ naa yoo ti waye niwaju Onidajọ Sunday Adeniyi. Ile ẹjọ yii lo kọkọ gba beeli rẹ ni ọjọ kẹẹdọgbon osu kẹẹrin ọdun yii sugbon ko lee gba ominira lọjọ naa nitori awon ẹsun iyoku to n jejọ rẹ ni awon ile ẹjọ mii. Ni ọgbọn ọjọ oṣu kẹwaa ni adajọ majisireeti Muhammad Ibrahim fun onisẹse naa ni beeli lori ẹsun ibanilorukọjẹ ti wọn gbe ka iwajuu rẹ. Eyi jẹ beeli keji ninu mẹrin to nilo lati gba koto lee gba ominira lahamo ti wọn sọ ọ si. Sugbọn ni ọjọ kẹrindinlogun, osu kẹwa yii adajọ majisireeti Muhammad Adam gba beeli rẹ fun ẹsun meji, ibanilorukọjẹ ati didana sun Kurani ti wọn fi kan an. Ati igba yi ni Tani-Ọlọhun ti wa  kuro lahamo ọgba ẹwọn ti wọn fi si sugbon ẹjọ si tẹsiwaju. Igbẹjọ tẹsiwaju lonii, lati mọ boya wọn yoo wọgile ẹjọ ọhun tabi boya yoo si maa jẹjọ lọ.
"Wo ìdí tí òkú sínsin fi di ìṣòro fún àwọn Mùsùlùmí lórílẹ̀èdè Japan,Idaluu niṣelu, ba a si ti n ṣe nilẹ yii, eewọ ibo mii ni. Eyi lo fa a tawọn Musulumi ti wọn n gbe lorilẹ-ede Japan, nibi ti wọn ti maa n dana sun oku tiwọn, ṣe n koju iṣoro ati ribi sinku nilana Islam, ati bi oku ṣe n pẹ nilẹ ju aṣẹ ẹsin wọn lọ. Iwọn perete lawọn Musulumi ti wọn wa ni Japan, wọn ko ju ẹgbẹrun lọna igba 200,000) eeyan lọ ninu ọgọfa miliọnu (120,000,000) eeyan to n gbe loril-ede naa. Ofin ẹsin Buddhism ati Shinto ti wọn n ṣe ni Japan ni lati dana sun oku, nigba ti ẹsin Islam lodi si eyi. Islam ni ki wọn sin oku sinu ilẹ laipẹ rara lẹyin to ba jade laye ni. Ọkunrin kan, Tahir Abass Khan to jẹ Musulumi to si ti n gbe Japan lati 2001, fẹdun ọkan ṣalaye pe, ‘’Oore ikẹyin ti mo le ṣe fun ọmọ iya mi ninu ẹsin, tabi ọrẹ mi nigba to ba ku ni ki n filẹ bo o laṣiiri. ‘’Ki i ṣe pe ki n dana sun un. Bi mi o ba le sin in sinu ilẹ, inu mi ko le dun rara, emi naa ko le maa fayọ gbele aye lọ’’ Abass Khan, ọmọ orilẹ-ede Pakistan to ti di profẹsọ, iyẹn Ọjọgbọn, to si ti di ọmọ Japan naa nitori ọdun pipẹ to ti n gbe nibẹ, tẹsiwaju, pe oun da ajọ kan silẹ fawọn Musulumi, eyi torukọ rẹ n jẹ Beppu Muslim Association. Ọjọgbọn Khan yii sọ pe inira ti yoo koju awọn eeyan ti wọn ba dana sun ni ohun to n ba oun lọkan jẹ ju, ki i ṣe toun alara.  O ni mọṣalaaṣi akọkọ tawọn kọ wa ni Oita, ni Guusu Erekuṣu Kyushu, ni 2009, ṣugbọn igbiyanju ṣi n lọ lati faaye silẹ fun itẹ oku musulumi. O ni ọdun kẹwaa ree toun ti wa lẹnu ẹ. Ọdun 2004 ni Musulumi kan, Ọmọwe Mohammed Iqbal Khan, bẹrẹ si i gbe Japan pẹlu iyawo rẹ. Obinrin naa ku ni 2009, idaamu si de nigba ti wọn ko le sinku rẹ si Japan, afi ki wọn rin irin ẹgbẹrun kan kilomita. "" A gbe e sinu apoti kekere kan, a kọri si Yamanashi ninu mọto. Ẹgbẹrun kan kilomita ni. O wu mi ki n duro tiyawo mi ṣugbọn ko ṣee ṣe. Ọmọwe Iqbal tẹsiwaju pe awọn Musulumi ra ilẹ kan sitosi ilẹ tawọn Kristẹni maa n sinku si ni Beppu. O lawọn to jẹ alamulegbe awọn ko sọrọ o, wọn fara mọ ọn. Awọn ara adugbo naa lo ni wọn ko gba, ti wọn sọ pe ẹni to ba n sinku silẹ fẹẹ ba omi tilu n mu jẹ ni. Yoo si koba eyi tawọn fi n ṣọgbin naa. Nigba ti ko si àbujá kankan lọrun ọpẹ fun iṣoro yii, Ọmọwe Khan sọ pe ati gba iwe pe awọn n gbe oku lọ sorilẹ-ede mi-in ki i ya, wahala rẹ si pọ. Iyẹn lo fi jẹ pe ẹni to ba ni Kansa tabi aisan aṣekupani mi-in ninu awọn yoo maa pada sorilẹ-ede rẹ lati lọọ ku sibẹ ni. Kaka ki wọn ku silẹ ajeji ti isinku ti jẹ iṣoro. Ọmọwe Khan sọ fun BBC pe itẹ oku mẹtala lo wa ni Japan, pẹlu tuntun kan ti wọn ṣẹsẹ kọ si Hiroshima, ti ko ju wakati mẹta lọ teeyan yoo fi wa mọto debẹ. O ni awọn alaṣẹ agbegbe ibilẹ ti faaye silẹ lati sinku si, mọkandinlọgọrin( 79) ni wọn si yọ silẹ fawọn musulumi. Ohun to jẹ iṣoro bayii bo ṣe wi ni pe wọn ki i fun awọn niwe aṣe ati sinku . A ṣetan lati sanwo funjọba, awa naa ko sọ pe ọfẹ la fẹ. Ki wọn gbowo ki wọn si fun wa laṣẹ isinku. Abi ki wọn kọ itẹ oku ẹlẹsin gbogbo kaakiri Japan, ki kaluku maa gbe oku rẹ lọ sibi to ba wu u nibẹ. Awa o ni i dana sun oku labẹẹ bo ṣe wu ko ri Ọmọwe Khan sọ pe ko sohun to le ṣẹlẹ ti Musulumi yoo fi dana sun oku. O lawọn yoo yaa fi kun igbiyanju awọn ni, ilẹ loku awọn yoo maa sun, ko ni i jẹ didana sun bii oku ẹlẹsin Buddhism."
"'Ó sàn kí n f'owó Hajj mi ọdún yìí pèsè oúnjẹ fáwọn aláìní ju kí n lọ sí Mecca lọ',Ọpọ awọn musulumi to fẹ rinrin ajo lọ si Hajj lọdun yii lati orilẹede Naijiria lo ti n kọminu pe bo ya lo maa ṣeeṣe mọ, lẹyin ti ajọ NAHCON to n ri si irinajo lọ si Hajj tun fowo kun owo irinajo lọ si Mecca fun ọdun 2024 pẹlu owo to din diẹ ni milọnu meji naira. Igba keji niyii ti ajọ NAHCON yoo kede afikun owo hajj, eyi to jẹ ko nira bayii fun ọpọ ọmọ Naijiria ti wọn fẹ lọ hajj lọdun yii. Bakan naa, ọpọ gbagbọ pe gbedeke ọjọ mẹrin ti ajọ naa fawọn to fẹ rinrin ajo lọ sí Mecca lati san N1.9m to jẹ afikun owo irinajo ọhun ko ni jẹ ko rọrun fun ọpọ eeyan lati lọ mọ. Ọkunrin kan to fẹ rinrin ajo lọ sí Hajj lọdun yii sọ fun BBC pe oun ti pinu lati lo owo irinajo Hajj oun pese ounjẹ fawọn alaini ni awujọ oun. Ọkunrin naa sọ pe imọran awọn onimọ nipa ẹṣin musulumi ni oun tẹle lati ṣe bẹẹ. Ọkunrin naa ni ""pẹlu ọwọngogo to gbode ni Naijiria bayii, a ni lati ṣe iranwọ ounjẹ fawọn alaini."" Ọpọ eeyan kaakiri agbaye ni owo ti wọn san fun irinajo lọ si Hajj ọdun yii pọju, latari bi ọrọaje awọn orilẹede ti n ṣojojo lẹyin ti ajakalẹ arun covid-19 ṣọṣẹ kari aye. Amọ, awọn orilẹ-ede ilẹ Africa ni o pa lara julọ. Awọn arinrin-ajo lọ sí Mecca lati Naijiria ati Ghana lo ni ipenija yii ju latari bi owo naira ati cedis ko ṣe gbewọn mọ si dọla. Ajọ to n ri si irinajo lọ si Hajj ṣalaye pe eeyan 49,000 lo ti sanwo ninu 75,000 to yẹ ko ti sanwo fun irinajo naa. ""Igba keji ree ti wọn maa fowo kun owo Hajj. Lakọkọ, wọn fi miliọnu kan naira kun un, a si san owo naa. Ṣadeede ni wọn tun ṣe afikun owo to to miliọnu meji naira. Nibo ni a ti fẹ ri owo naa?"" Ọkunrin kan lara awọn arinrin-ajo lo sọ bẹẹ. Ọkunrin naa fikun un pe ""ọpọ awa ti a ti sanwo fun Hajj ọdun yii ni a ti beere owo wa pada."" Obinrin kan to ba BBC sọrọ lori foonu naa fi aidunnu rẹ han si afikun owo irinajo Hajj. Obinrin naa sọ pe ""gbedeke ti wọn fun wa ti kere ju. Ti o ba wu Ọlọrun ki n lọ Hajj lọdun yii, mo maa lọ. Ti ko ba ṣi ṣeeṣe, ko si iyọnu."" Ajọ to n ri si irinajo lọ si Hajj lorilẹede Naijiria, NAHCON ti fowo kun owo irinajo lọ si Mecca fun ọdun 2024 pẹlu owo to din diẹ ni milọnu meji naira, N1, 918,032,91. Eyi lo wa ninu atẹjade ti agbẹnusọ ajọ naa, Fatima Sanda Usara gbe sita lọjọ Aiku. Bakan naa ni ajọ naa tun fun awọn arinrinajo ni gbedeke lati san owo naa di ọjọ kejidinlọgbọn, oṣu Kẹta, ọdun 2024. Ajọ NAHCON ni igbesẹ yii ko sẹyin bi kudiẹkudiẹ ṣe ba owo naira si owo dọla lorilẹede Naijiria. Saaju ni NAHCON kede pe owo irinajo fun Hajj 2024 yoo jẹ́ N4.9m sugbọn wọn ti ṣe atunṣe si igbesẹ naa ti wọn si n rọ awọn to ti san owo tẹlẹ lati fi owo toto N1.9m kun owo ti wọn ti san, eyi ti apapọ rẹ̀ jẹ N6.8m. Ninu atẹjade naa, NAHCON ni awọn kan saara si awọn araalu fun suuru ti wọn nipẹlu ajọ naa, ti ajọ naa yo si ri daju pe irinajo naa jẹ aṣeyọri. NAHCON ni o ṣe koko fun awọn lati sọ fun awọn eeyan to n gbero lati rin irinajo lori owo baalu ti yo gbe wọn ati awọn nnkan mii. “Owo Naira si dọla jẹ N897 ninu oṣu Kejila ọdun to kọja sugbọn nnkan ko ri bẹ mọ, ti owo dọla si ti gbe owo lori bayii. “Iroyin ayọ bẹẹ ni pe ni pe pẹlu bi owo naira si dọla ṣe jẹ 1,474 bayii, ajọ NAHCON  gbe igbesẹ lati pe ijọba lati dasi ọrọ nipa irinajo naa, ti wọn ni lati fi owo toto N1,918,032 kun owo irinajo. “Awọn arinrinajo ti wọn ba si fẹ kopa ninu Hajj 2024 ni a rọ lati san owo yii, o pẹ ju ọjọ kejidinlọgbọn, oṣu Kẹta nitori ko ni si anfaani lati san owo mọ, “Bakan naa, awọn to sẹsẹ fẹ fi orukọ silẹ yoo san owo toto N8,226,464.74 fun awọn apa ariwa, ti awọn to wa lati guusu yoo san N8.454.464.74.” Ajọ baa gba awọn arinrinjo to ba fẹ gba owo wọn pada lati kan si igbimọ Hajji ipinlẹ  wọn."
Tani Olohun fojú balé ẹjọ́ gíga ìlú Ilorin, bí ìgbẹ́jọ́ ṣe lọ lónìí rèé,Abdulazeez Adegbọla ‘Tani Ọlọhun’ ti lọ jẹjọ nile ẹjọ giga ilu Ilorin niwaju adajọ FD Lawal lori ẹsun ibanilorukọjẹ ti wọn fi kan an. Ọkan lara awon agbẹjọro onisẹse naa, Ademola Banks lo gbe iwe beeli rẹ tọ ile ẹjọ naa lọ lori ọna ati gba oniduro fun un. Ti ẹ ko ba gbagbe, Ademola Banks ti kọkọ gbe iwe beeli naa lọ siwaju adajọ majistreeti Muhammad Ibrahim, ti adajọ naa si kọ ẹbẹ rẹ lori awọn kudiẹ kudiẹ kọọkan ti wọn ri ninu iwe beeli ọhun. Eyi lo faa ti agbẹjọro naa fi pe fun ẹbẹ kotẹmilọrun to gbe lọ siwaju ile ẹjọ giga. Nibi igbẹjọ to waye nile ẹjọ giga ni agbẹjọro Ademola Banks ati Omotunde Adeola, SAN, ti jọ duro fun Tani Olohun, nibi ti wọn ti rọ ile ẹjọ ki o fun onibara awọn ni beeli. Ni tirẹ, agbẹjọro alatako, amofin Sanni Oseni to ṣoju ẹgbẹ Ogo Ilorin, sọ fun ile ẹjọ pe ojulowo iwe beeli Tani Olohun lori ẹbẹ kotẹmilọrun rẹ ko tii tẹ ikọ oun lọwọ. O rọ ile ẹjọ ko fun awọn ni asiko diẹ lati gba ojulowo iwe naa ki wọn si mọ boya ki wọn tako o tabi ki wọn gba a wọle. Bo tilẹ jẹ pe agbẹjọro Omotunde Adeola tako ẹbẹ yii, adajọ FD Lawal gba a wọle, o ni aigbaa wọle yoo jasi riro ilẹ apa kan da ikan si. Lẹyin naa lo sun igbẹjọ naa si ọjọ keji, osu Kọkanla, ọdun 2023 yii.
""
"Aisha Buhari Iftar: Ẹ fi àwọn obìnrin ṣe ìgbákejì olùdíje yín gbogbo, Aisha Buhari pàrọwà fáwọn ẹgbẹ́ òṣèlú,Iyawo aarẹ orilẹede Naijiria Aisha Buhari ti ke sawọn ẹgbẹ oṣelu lati maa fi ti awọn obinrin ṣe lati du ipo igbakeji aarẹ fun gbogbo awọn oludije wọn. Lasiko to fi n sọrọ nibi apejẹ iṣinu awẹ Ramadan, Iftah to pe nile ijọba to wa nilu Abuja fawọn oludije ipo aarẹ lẹgbẹ oṣelu gbogbo lorilẹede Naijiria. Aya aarẹ pe apejẹ Iftar  naa lọna ati lee fun awọn oludije gbogbo lanfani ati fi ifẹ ati ajọyọ han si ara wọn ni ibamu pẹlu ilana Ramadan ati idagbasoke orilẹede Naijiria. Aisha Buhari ni ohun to lee duro deede fawọn obinrin ninu oṣelu ni lati rii pe wn lanfani si awọn ipo oṣelu gbogbo to ba wa nilẹ. ""Asiko to ki a lo awọn obinrin fun ipo igbakeji awọn oludije ni gbogbo  ẹka ipo oṣelu gbogbo nitori bi wọn ṣe maa n pọ to ni ti ọrọ idibo."" Aya aarẹ orilẹede Naijiria wa rọ gbogbo awọn oludije lati ni afojusun lori awọn ohun ti yoo tubọ mu ki orilẹede Naijiria gberu sii ninu iṣọkan, ibaraẹniṣepọ bi ọmọ iya ati igbọraẹniye. Bakan naa lo rọ wọn lati ni akoyawọ ki wọn si yago fun awọn ohun to lee fa wahala, idarudapọ ati jagidijagan nipa ninawọ ifẹ lasiko to ba yẹ, paapaajulọ lasiko ipolongo ibo. Bakan naa lo tun rọ wọn lati kọ ẹkọ pẹlu abajade eto idibo ọdun 2015 ninu eyi ti ko si ọrọ a n pẹjọ tabi wahala kankan lẹyin rẹ nile ẹjọ. O ni eyi gan an ni ẹbun opin saa ti awọn ọmọ Naijiria lee fi ki ẹbi aarẹ pe o digba kan naa. Lara awọn oludije ipo aarẹ to wa nibi apejẹ iṣinu awẹ Ramadan naa ni aṣiwaju ẹgbẹ oṣelu APC, Bọla Ahmed Tinubu, Minisita fọrọ oṣiṣẹ ati igbanisiṣẹ, Sẹnetọ Chris Ngige, Gomina Dave Umahi tipinlẹ Ebonyi ati akẹgbẹ rẹ lati ipinlẹ Bauchi, Bala Mohammed."
""
""
"Ṣé lóòótọ́ ni pé omi mímu kò já ààwẹ̀ gẹ́gẹ́ bí ìgbàgbọ́ àwọn kan?,Bi oṣu Ramadan ṣe wọle de yii jẹ ohun idunu fun ọpọlọpọ musulumi kaakiri agbaye pe oṣu alapọnle ti ọdun yii wọle tọ wọn wa. Bi awẹ naa ṣe wa bẹrẹ, ọpọlọpọ ibeere lo ti jẹyọ lori awọn nnkan ti eeyan, paapaa awọn musulumi gbọdọ lodi si lasiko awẹ lati le gba laada to pe lati ọwọ Ọlọrun. Lara awọn ibeere naa ni , ""N jẹ mimu omi ba awẹ jẹ?"", ""N jẹ mo lẹtọ lati sun mọ iyawo mi tabi ọkọ mi lasiko awẹ? ati awọn ibeere miiran to ti n jẹyọ. Ileeṣẹ BBC Yoruba kan si agba alfa ninu ẹsin Islam lati ṣe idahun si awọn ibeere naa. Ninu alaye rẹ, Sheikh Taofeek Akewugbagold ni ọkan lara awọn nnkan ti Islam pa laṣẹ ni pe ki awọn musulumi ma ṣe ni fifi nnkan si ẹnu de ọna ọfun rara lasiko awẹ. Akewugbagold ni ti eniyan ba ti fi nnkan sẹnu lati jẹ tabi mu ti ba awẹ jẹ lẹsẹkẹsẹ. O ni irọ ni pe omi mimu ko ba awẹ jẹ lasiko awẹ ti awọn eeyan kan n sọ kiri. ""Ohunkohun to ba de ibi gogongo ni awọn wakati ti a fi n gba awẹ, ni yoo ba awẹ jẹ."" ""Yala omi ni tabi ounjẹ, a ko ni anfani lati jẹ ki ohunkohun kọja si ọna ọfun wa."" Sheikh Taofeek Akewugbagold tẹsiwaju pe nnkan keji to ba awẹ musulumi jẹ lasiko awẹ ni ohun ti ẹni to n gba awẹ ba fi abẹ rẹ ṣe lasiko ti awẹ n lọ lọwọ. O ni ẹsin Islam lodi si ki tọkọtaya sun mọ ara wọn ni ọsan gangan lasiko awẹ nitori ẹṣẹ nla ni ṣugbọn wọn ni anfani lati sun mọ ara wọn lẹyin ti wọn ba ṣinu lalẹ. Bakan naa ni Akewugbagold ni nnkan to wa ninu ki tọkọtaya maa ba ara wọn lopọ lẹyin awẹ ni pe o ṣeeṣe ki awẹ maa gbo ọkọ lasiko awẹ nitori nnkan to fi ara rẹ ṣe lẹyin awẹ. ""Ẹṣẹ nla lo wa ninu ki ọkunrin ati obinrin ba ara wọn lopọ lasiko awẹ, nnkan ti ofin Ọlọrun sọ niyẹn. ""Ẹnikẹni to ba ṣe bẹẹ, ọsu mẹji ati ọjọ kan ni yoo fi gba awẹ miiran pada."" Akewugbagold ni o ti di dandan fun awọn musulumi lati ṣọ ohun ti wọn maa n fi oju wọn wo lasiko aawẹ nitori o ṣeeṣe ki wọn fi oju ri nnkan ti yoo ba awẹ wọn jẹ. O ni ki ọkunrin maa wo obinrin tabi ronu nipa obinrin titi abẹ rẹ yoo fi tutu tabi ki obinrin naa ma ronu nipa ọkunrin titi abẹ yoo fi tutu ni o jẹ ohun to ba awẹ jẹ. ""Awẹ ọjọ yẹn ti bajẹ, iru eeyan bẹẹ le ma ba awẹ ọgọta pada sugbọn yoo gba ẹyọ kan yẹn pada, ko si gbọdọ jẹun."
Ramadan 2023: Àwẹ Ramadan wọlé dé! Wo nkan márùn-ún tó yẹ kó mọ̀ nípa oṣù ọlọ́rẹ,Gbogbo wa la mọ pe ọgbọn ọjọ gbako ni awẹ Ramadan fi ma n waye, eyi to mu ki eto jijẹ ati mimu jẹ pataki ninu osu naa. Kii kan ṣe ounjẹ lasan, o sẹ koko lati jẹ ounjẹ ati mu omi lọna to yẹ, to si ba agọ ara mu, ki okun le wa fun awẹ gbigba. BBC Yoruba ṣe akojọpọ awọn nnkan marun un to ṣ pataki lati mọ lasiko oṣu oloore yii fun awọn Musulumi. Kii kan ṣe ounjẹ lasan, o sẹ koko lati jẹ ounjẹ ati mu omi lọna to yẹ, to si ba agọ ara mu, ki okun le wa fun awẹ gbigba. 1. Oriṣi ounjẹ meji ni jijẹ lasiko awẹ Ramadan, lojoojumọ. Awọn ounjẹ naa ni wọn n pe ni Suhoor (Yoruba n pe ni Saari), ati Iftar (Iṣinu) ni irọlẹ. Ounjẹ fun Suhoor gbọdọ jẹ eyi to le fun ọ ni okun lati owurọ di irọlẹ ti iṣinu yoo waye. 2. Awọn nkan to le mu ki eyan ja awẹ rẹ Lasiko awẹ Ramadan, dandan ni fun awọn Musulumi lati yago fun jijẹ ati minu, to fi mọ awọn nkan faaji lati aarọ di irọlẹ. Ṣugbọn ṣa, eeyan le ja awẹ rẹ nitori awọn idi kan. Gẹgẹ bi akọsilẹ ninu Kuraani, awọn to ba ni aisan to si nilo ki wọn o lo oogun, awọn arugbo, awọn to wa lẹnu irinajo, alaboyun, obinrin to n fun ọmọ ni ọyan, to fi mọ awọn ọmọde ti ko tii balaga, le yàn lati ma gba awẹ - paapaa to ba le ni ipa ti ko dara lori ilera wọn. Bakan naa ni obinrin le ja awẹ rẹ ti nkan oṣu rẹ ba bẹrẹ. Awọn ti ọrọ kan si le pada gba awọn ọjọ awẹ ti wọn padanu lọjọ iwaju. 3. Ilana ti awọn Musulumi n gba ṣinu yatọ ni orilẹ-ede kọọkan Ni awọn ibi kan, aṣa wọn ni lati ṣinu ni ile olori ẹbi wọn, tabi ẹni to dagba ju ninu ẹbi. Ounjẹ ni wọn ni awọn kan fi ma n ṣinu. Ṣugbọn, ni awọn orilẹ-ede bi UAE, ounjẹ onipele mẹta tabi ju bẹ lọ ni wọn fi n ṣinu. 4. Oṣu Ramadan gbajumọ gẹgẹ bi oṣu ọlọrẹ Lasiko yii, ọpọ Musulumi lo ma n ṣe iṣẹ aanu ati itanilọrẹ bi fifun awọn ti ko ni, ni ounjẹ ati owo. Igbesẹ yii, Zakat, jẹ ọkan lara opo marun-un to gbe ẹsin Islam duro. 5. Ọdun itunu awẹ, Eid, lo ma n gbẹyin Ramadan Eid al-Fitr, to tumọ si itunu awẹ, tabi ase iṣinu awẹ, ma n waye fun ọjọ mẹta to kẹhin awẹ Ramadan. Ni kete ti wọn ba ti ri oṣu tuntun loju ọrun ni itunu awẹ ma n bẹrẹ. Eyi to mu ki ọjọ itunu yatọ lati orilẹ-ede kan, si orilẹ-ede miran ni agbaye, botilẹ jẹ pe kii ju ọjọ kan si meji to ma n wa larin wọn.
Kí ni òru Laylatul-Qadri àti pé ìgbà wo ló yẹ kí èèyàn wa sí nínú oṣù Ramadan?,Òru Laylatul-Qadri tí ọ̀pọ̀ mọ̀ sí òru abiyì ní èdè Yorùbá jẹ́ òru tí gbogbo mùsùlùmí káàkiri àgbáyé gbàgbọ́ pé kò sí òru tó dára to gẹ̀gẹ̀ bí ó ṣe wà nínú ìwé mímọ́ Kùránì. Onímọ̀ nípa ẹ̀sìn Islam kan ní ìpínlẹ̀ Kaduna, Sheikh Ahmad Atiku Auwwalní kò sí òru kankan tó dára tó òru abiyì yìí káàkiri àgbáyé. Sheikh Awwal ní Allah jùwe bí òru yìí ṣe lágbára tó nínú Súrà al-Qadri nínú ìwé mímọ́ Kùránì. Ó ní Súrà náà ṣàlàyé bí òru Laylatu-Qadri ṣe dára ju ẹgbẹ̀rún òru lọ tó sì ní ìjọsìn tí èèyàn bá ṣe ní òru ọjọ́ yìí máa ń ní oore ju òru àwọn ọjọ́ yòókù lọ. Ó ṣàlàyé pé òru Laylatul-Qadri gan-an ní Ọlọ́run sọ ìwé mímọ́ Al-Kúràní kalẹ̀ fún Ànábì. Ní òru ọjọ́ yìí gẹ́gẹ́ bí àlàyé rẹ̀ ni ọjọ́ tí Ọlọ́run máa ń ṣe ìpinnu lórí àwọn nǹkan tí yóò bá ṣẹlẹ̀ sí ẹ̀dá láàárín ọdún yálà ní rere tàbí ìdàkejì. Ó fi kun ọ̀rọ̀ rẹ̀ pé òru yìí kìí ṣe òru tó yẹ kí mùsùlùmí fi ṣeré rárá àti pé ó yẹ kí wọ́n máa lò ó láti fi tọrọ àwọn nǹkan rere tí wọ́n bá ń fẹ́ ni. Onímọ̀ ẹ̀sìn Islam náà ṣàlàyé pé gẹ́gẹ́ bí Ànábì Muhammad ṣe là á kalẹ̀, nínú ọjọ́ mẹ́wàá tó gbẹ̀yìn nínú oṣù Ramadan ni òru yìí máa ń wà. Ó ní láti òru ọjọ́ Kọkànlélógún sí ìparí oṣù náà ni èèyàn le wá òru náà sí. “Ànábí sọ fún àwọn mùsùlùmí láti wá òru Laylatul-Qadri sí òru ọjọ́ 21, 23, 35, 27 àti òru 29.” Ó ní ohun tó tọ́ fún mùsùlùmí tó bá fẹ́ jẹ àǹfàní òru yìí ni láti má sùn ní àwọn òru ọjọ́ tí Ànábì là kalẹ̀ yìí, nítorí wọn kò mọ ọjọ́ tó máa jẹ́ nínú wọn. Ó rọ̀ wọ́n pé kí wọ́n fi àyè sílẹ̀ láti ṣe àdúrà gidigidi sí ọba tó dá wọn láwọn ọjọ́ yìí. Ó fi kun pé ó ṣeéṣe kí Laylatul-Qadri wáyé ní ọjọ́ ọ̀tọ̀ sí ti ọdún tẹ́lẹ̀, èyí tó túmọ̀ sí pé tí òru Laylatul-Qadri bá wáyé ní ọjọ́ Kọkànlélógún oṣù Ramadan ọdún yìí, ó ṣeéṣe kó yípadà ní ọdún tó bá tẹ̀le. “Àmọ́ àwọn ìtàn kan sọ pé ọjọ́ Kẹtàdínlógún ló sábà máa ń jẹ́ àti pé àwọn sàábé Ànábí kan búra pé ọjọ́ Kẹtàdínlọ́gbọ̀n oṣù ni Laylatul-Qadri máa ń jẹ́,” Sheikh Awwal sọ. Ó ní Ànábí fìdí rẹ̀ múlẹ̀ pé ẹni tó bá gba Ọlọ́run gbọ́, tó sì tún gba òru yìí gbọ́, tó dìde kírun, ṣàdúrà ní òru ọjọ́ yìí ni Ọlọ́run máa gbọ́ àdúrà rẹ̀, tí wọn yóò sì pa gbogbo ẹ̀ṣẹ̀ tó ti ṣẹ̀ sẹ́yìn rẹ́ fun. Sheikh Awwal ní onírúurú ohun ìjọ́sìn ni èèyàn lè ṣe ní òru yìí bíi kíka ìwé mímọ́ Kùránì àti títọrọ àforíjì lọ́wọ́ Ọlọ́run tàbí kí èèyàn máa ṣe àfọ̀mọ́ fún Ọlọ́run. Àmọ́ ó ní àdúrà ni Ànábì máa ń ṣe jù, nígbà ayé rẹ̀, ní òru yìí. Èèyàn tún lè fi kíka Kùránì tàbí ṣíṣe àsíkìrí kún àdúrà rẹ̀. Ó tẹ̀síwájú pé yíyan nọ́fílà ní àárín òru àwọn ọjọ́ mẹ́wàá tó gbẹ̀yìn oṣù Ramadan ṣe pàtàkì púpọ̀ nítorí àwọn ọjọ́ yìí ni àwọn oore pọ̀ sí jùlọ. Ó ní èyí ni Ànábì àti ìdílé rẹ̀ ṣe máa ń lékún nínú ìjọsìn wọn sí Ọlọ́run ní ọjọ́ mẹ́wàá tó gbẹ́yìn oṣù Ramadan. Ó sọ pé èyí túmọ̀ sí mùsùlùmí kò gbọdọ̀ ní ìfàsẹ́yìn nínú bó ṣe ń jọ́sìn fún Ọlọ́run ní ọjọ́ mẹ́wàá tó gbẹ́yìn oṣù Ramadan yìí. Mallam Awwal ní kò sí iye nọ́fílà tí èèyàn kò lè yàn ní òru yìí, kò sí iye kan pàtó tó pọn dandan àmọ́ kí wọ́n ri dájú pé wọ́n yan nọ́fílà. Bákan náà ló ní èèyàn lè bẹ̀rẹ̀ sí ní yan nọ́fílà yìí lẹ́yìn tó bá kírun Ishai tán ní alẹ́ kó tó di pé ó sùn. Ó ní èèyàn lè ka ìrun Áṣámú gẹ́gẹ́ bí ìrun nọ́fílà àmọ́ tó ń wáyé ṣájú kí èèyàn tó sùn àti pé náfílà ti tòru tí wọ́n ń pè ní Tahajud jẹ́ èyí tí èèyàn máa dìde lóru láti yàn. Mallam Awwal ní ó dára láti yan nọ́fílà òru Laylatul-Qadri ní mọ́ṣáláṣí pàápàá jùlọ fún àwọn ọkùnrin nítorí Sunnah Ànábì ni ṣíṣe bẹ́ẹ̀ jẹ́. Ó ní ẹ̀rí wà pé Ànábì àtàwọn sàábé rẹ̀ máa ń lọ yan nọ́fílà náà ní mọ́ṣáláṣí ni. Ó fi kun pé kìí ṣe dandan fún àwọn èèyàn láti máa lọ sí mọ́ṣáláṣí láti yan nọ́fílà yìí, tó bá jẹ́ pé kíki nílé ló bá rọ̀ wọ́n lọ́rùn kò ohun tó burú níbẹ̀. Fún àwọn obìnrin, ó ní ilé ló ti dára jù kí obìnrin ti máa yan nọ́fílà tàbí kírun tirẹ̀ ju mọ́ṣáláṣí lọ gẹ́gẹ́ bí ẹ̀kọ́ tí Ànábì fi lélẹ̀. Ṣùgbọ́n ó ní tí àwọn obìnrin náà bá fẹ́ lọ sí mọ́ṣáláṣí kò sí ohun tó burú níbẹ̀ àmọ́ ohun tó dára jù ni pé kí wọ́n máa ṣe àdúrà wọn nílé.
Kí ni ìjìyà fún Mùsùlùmí tó bá ní ìbálòpọ̀ lọ́sàn-án àwẹ̀?,Awẹ gbigba jẹ ọkan lara opo marun-un ti ẹni to ba jẹ musulumi gbọdọ gbagbọ ninu rẹ. Lasiko awẹ, awọn musulumi ko gbọdọ jẹun, mu omi tabi sunmọ iyawo wọn lati igba ti alifajari ba ti yọ titi di igba ti oorun maa fi wọ. Idi ti awẹ gbigba ṣe pọn dandan fun awọn ẹlẹsin Islam ni ki agọ ara wọn le ri ayipada si ilana to mọ. Bakan naa, wọn yoo si tun gba laada lọdọ Ọlọrun ti wọn ba pa gbogbo ofin awẹ gbigba naa mọ daadaa. Ọpọlọpọ adojukọ ni awọn to ba ṣẹṣẹ ṣe igbeyawo tabi ṣẹṣẹ bẹrẹ ibalopọ maa n ni lasiko ti awẹ ba n lọ lọwọ. Ọpọ idile to ti wa ninu igbeyawo fun ọpọ ọdun, naa maa n ṣe awọn asiṣe kọọkan to nii se pẹlu ibalopọ. Amọ awọn ijiya wo lo wa fun ọkunrin to ba mọọmọ ni ibalopọ pẹlu iyawo rẹ lọsan awẹ? BBC ba Halliru Abdullahi Maraya, tii se Onimọ nipa ẹsin Islam sọrọ, to si ṣalaye pe ibalopọ laaarin lọkọ laya lọsan lasiko awẹ ki ṣe ẹṣẹ kekere rara. Abdullahi ni ti ọkunrin ba sun mọ iyawo rẹ lọsan awẹ, o ti daran kafaara eyi to gbọdọ san pada pẹlu awẹ oṣu meji. Ohun ti eyi tumọ si ni pe onitọhun maa gba awẹ oṣu meji lera wọn laini dawọ duro nitori ohun to le fi tan ẹṣẹ rẹ niyi. Ti eeyan ba pa awẹ jẹ nitori aisan tabi ilera kan, iru eeyan bẹẹ yoo bọ awọn alaini, to si gbọdọ bọ awọn alaini naa fun iye ọjọ ti ko fi gba awẹ. Ti o ba si fẹ san aawẹ pada, oṣu meji ni yoo fi san awẹ ọjọ meji to ba jẹ. Jija awẹ nigbakigba to ba wu eniyan jẹ nnkan ti ko jẹ itẹwọgba ninu ẹsin Islam, ti ijiya to gbopọn si wa fun-un paapaa ti aatọ ọmọkunrin ba jade lara rẹ. Awọn aṣiṣe yii ni awọn to ba ṣẹṣẹ ṣe igbeyawo ṣaaju asiko awẹ maa n koju.
Fayose, Reno Omokri vs Aisha Buhari: Olùdíje ààrẹ tó bá jẹ́ ìpè Iftar Aisha Buhari kò tó ọkùnrin, ẹ má ṣé dìbò fún un,Ojumọ kan ọrọ kan, eleyi taa ri gbọ nilẹ oni to mọ ni Naijiria ni bawọn araalu ṣe n fesi pada fun iyawo aarẹ Aisha Buhari. Eleyi ko si ṣẹyin bo ṣe f'iwe pe awọn oludije ipo aarẹ labẹ asia ẹgbẹ oṣelu jakejado Naijiria lati wa jẹ Iftar lọdọ rẹ. Agbaọjẹ oloṣelu to fi igba kan jẹ Gomina ipinlẹ Ekiti, Ayo Fayose wa lara awọn to n dije du ipo aarẹ. O si ti fesi si iyawo aarẹ lori ipe rẹ. Ninu ifọrọwanilẹnuwo ileeṣẹ BBC Yoruba pẹlu agbẹnusọ Fayose, Lere Olayinka, o ni ''Fayose kii ba eeyan jẹ ijẹkujẹ'' Ẹ wo ọ̀pọ̀ ìgbà tí àwọn òṣèré fíìmù Yorùbá ti gbé àwọn olólùfẹ́ wọn ní ‘handicap' Olayinka sọ pe to ba ṣe pe iyawo aarẹ nifẹ awọn mẹkunnu ni, ko ni fiwe pe awọn to jẹun kanu lati tun wa jẹ ounjẹ iṣinu lọdọ rẹ. ''Ṣe ti iyawo aarẹ ba fẹ ni ki eeyan wa j iṣinu ṣe awọn to ni owo lati ra fọọmu ogoji miliọnu Naira lati dije dupo aarẹ lo yẹ ko kesi?'' ''Ṣe o fẹ sọ wipe oun ko ri awọn ọmọ alaini to pọ ni Naijiria lati fun ni ounjẹ lasiko awẹ ni? Ni ti Fayose, kii ba wọn j ijẹkujẹ rara ati rara'' Ounjẹ Iftar yi jẹ ounjẹ iṣinu tawọn musulumi ma fi n tunu awẹ ti ọpọ a si maa pe ọrẹ tabi alabaṣepọ lati wa tunu awẹ lọdọ wọn. Ninu awọn to bẹrẹ si ni wọ iyawo aarẹ lori ipe rẹ yi  yatọ si Fayose to jẹ oludije ipo aarẹ ni Reno Omokri to ni ẹnikẹni to ba lọ sibẹ kii ṣe ọkunrin. Tori naa o ni ''ki awọn ọmọ Naijiria ma ṣe dibo fun iru ni bẹ.'' Bakan naa ni Reno Omokri sọ pe oun jẹri oludije kan, iyẹn Atiku Abubakar pe ko ni bawọn kopa ninu apejẹ yi. Loju opo rẹ ni Reno Omokri ti sọ ọrọ yi ṣugbọn oun nikan kọ ni ero rẹ ri bayi lori ipe iyawo aarẹ Aisha Buhari. Baa ba bọ si oju opo Twitter fapẹrẹ, niṣe lawọn eeyan bọ sibẹ ti wọn si n ferongba wọn han lori ọrọ Aisha Buhari yi. Ibi ti wọn ti kọkọ bẹrẹ fakinfa ni iru ọrọ to wa ninu iwe iwe ipe ti iyawo aarẹ fi ranṣẹ paapa wi pe kawọn to n bọ ma ṣe mu foonu wọn lọwọ. Lori boya iyawo aarẹ paṣẹ pe ki awọn eeyan wa ni tabi o fi tọwọtọwọ pe awọn oludije yi, aroye bẹ silẹ ni pẹrẹwu. Ileesẹ BBC Yoruba gbiyanju lati ba awọn agbodegba iyawo aarẹ ni paapa Aliyu Abdullahi to jẹ oluranlọwọ si yawo aar lori ọrọ iroyin sọrọ ṣugbọn pabo lo ja si. Ohun ta fẹẹ beere lọwọ wọn ni pe ki gaan lo mu ki iyawo aarẹ sọ pe ki awọn oludije ipo aarẹ wa jẹ Iftar to si ni ki wọn ma ṣe mu foonu wọn lọwọ. Bi iyawo aarẹ ba gbalejo awọn taa n wi yi, ohun ti yoo tunmọ si ni pe iru oludije bi igbakeji aarẹ Yemi Osinbajo, Asiwaju Bola Tinubu, Bukola Saraki, Rotimi Amaechi,Peter Obi, ati awọn mi yoo wa sibẹ. Ṣaaju ipe si awọn oludije yi, iyawo aarẹ ti pe awọn iyawo olori ileeṣẹ ọmọ ogun Naijiria ati awọn obinrin to jẹ ọmọ ile aṣofin Naijiria. Koda o tun pe awọn Minisita obinrin kọọkan naa si apejẹ ounjẹ Iftar ni ile ijọba Naijiria Aso Rock.
Àwọn oúnjẹ tó yẹ kí o jẹ àti àwọn tí o gbọ́dọ̀ yàgò fún lásìkò Ramadan,Ọjọ Aje, ọjọ kọkanlan, oṣu Kẹta, ọdun 2024  ni awẹ Ramadan ọdun 2024 yoo bẹrẹ fun gbogbo awọn Musulumi kaakiri agbaye. Awẹ naa ni wọn fi n ṣaami asiko ti Ọlọrun sọ Quran kalẹ fun Anọbi Muhammad. Awẹ naa jẹ ọkan gboogi lara awọn opo marunn un to so ẹsin Islam ro, o ṣi jẹ dandan fun gbogbo Musulumi lati kopa ninu rẹ, ayaafi awọn to n ṣaarẹ. Lasiko awẹ ọhun, awọn Musulumi yoo jẹun ni afẹmọju, eyi ti wọn n pe ni ‘suhoor’ tabi ‘sehri.’ Wọn kii jẹun tabi mu omi lasiko awẹ naa titi di igba ti wọn yoo ṣinu ni irọlẹ. Irufẹ awọn ounjẹ wo lo yẹ ki Musulumi to  gba awẹ ninu oṣu Ramadan maa jẹ? Suhoor jẹ asiko ti eeyan n mura lati bẹrẹ oojọ rẹ, o si tọ ki eeyan jẹ ounjẹ to yẹ fun asiko naa. Onimọ nipa ounjẹ, Ismet Tamer sọ pe “ounjẹ to ni eroja protein, carbohydrates, vitamins, ati minerals lo yẹ ki eeyan maa jẹ ki ara ẹni to n gba awẹ le ni okun. Tamer gba awọn to n gba awẹ nimọran lati ma ṣe jẹ ounjẹ to wuwo ju. O fi kun pe wọn le mu miliiki pẹlu awọn nnkan bii ẹyin, kukumba, ati awọn eso oriṣiriṣi. Ẹlomiran to tun jẹ onimọ nipa ounjẹ, Bridget Benelam sọ pe awọn ounjẹ to ni eroja ‘carbohydrate’ dara pupọ lasiko awẹ. Bẹẹ naa lo tun ṣalaye pe ki wọn si mu awọn ohun mimu to wa lati ara eso nitori wọn n ṣe ara loore. Awọn onimọ sọ pe o tọ ki awọn to n gbaawẹ jẹ ọpọlọpọ eso ti wọn ba n ṣinu. Bridget Benelam sọ pe jijẹ eso ‘date’, ti awọn kan tun n pe ni ''Dabino' ni Naijiria,  ati ọpọlọpọ omi dara lati kọkọ ṣinu. Benelam ni “lẹin ọpọ wakati ti o ko tii jẹun, ko tọ lati ku giri jẹ ounjẹ to wuwo. Awọn onimọ nipa ounjẹ mii fun awọn to n gbaawẹ nimọran lati pin ounjẹ iftar wọn si meji, ki wọn jẹ ẹ tẹle ara wọn laarin akoko diẹ sira wọn, dipo ki wọn jẹ ounjẹ pupọ lẹẹkan ṣoṣo. Ẹwẹ, awọn onimọ nipa ounjẹ ti fẹnuko pe o dara lati maa gbaawẹ nitori awọn anfaani rẹ pọ fun agọ ara. Lara awọn anfaani naa ni pe yoo ṣoro fun ẹni to ba n gbaawẹ lati sanra ju bo ṣe yẹ lọ.
"Naira Marley: Ṣé o fẹ́ lọ sí ọ̀run rere? Wo bí Naira Marley yóò ṣe bá ọ bẹ̀bẹ̀ kí ó tó wọlé,Gbajugbaja akọrin, Azeez Fashola ti ọpọ mọ si Naira Marley ti sọ pe oun ni yoo kọkọ wọ ọrun, tako igbagbọ awọn eeyan kan. Ninu fidio kan to fi si ori ayelujara Instagram rẹ lo ti sọ pe oun ko ni nkankan ṣe pẹlu ọrun apadi, nitori pe oorun to n mu ni aye gan-an ju ti ina jaanamọ lọ. O ni aanu oun ṣe awọn eeyan to ma n sọ pe ẹnikan lo ma a kọkọ lọ si ọrun apadi. O ni ""emi ati Ọlọrun mọ ibi ti a di ibaṣepọ wa si. Aanu ẹ ṣe mi."" Naira Marley sọ pe oun lo ma a ba awọn eeyan naa bẹbẹ ni ẹnu ọna ọrun, ki wọn o to o le wọle. ""Bi mo ṣe ma a bayin bẹbẹ niyẹn lẹnu ibode ọrun pe Ọlọrun, ẹ jọ ẹ jẹ ki eleyi wọle. Mo mọ eleyi ri, Mallam ni, ẹ jẹ ko wọle. Bi mo ṣe ma bayin bẹbẹ niyẹn."" Akọrin naa to fi lawani bo ori lo wa ninu ọkọ pẹlu awọn kan to ṣe e sẹ ko jẹ isọmọgbe rẹ, ti ọkan lara wọn si mu tẹsibiyu dani. Lati igba ti awẹ Ramadan ti ọdun 2021 ti bẹrẹ lo dabi ẹni pe gbajugbaja akọrin naa n kọ awọn ọrs ẹsin lori ayelujara. Ninu ọrọ kan to kọkọ fi si ori ayelujara rẹ ni ọjọ kẹrinla, oṣu Kẹrin, Naira Marley ṣe atupalẹ ati itọni lori bi awọn musulumi ṣe le ka Kuraani tan laarin ọgbọn ọjọ ti Ramadan yoo fi waye. Ọpọ eeyan si lo jẹ iyalẹnu fun pe iru awọn ọrọ 'iwa mimọ' bẹẹ le jade lẹnu Marley, ti awọn eeyan kan gbagbọ pe ẹlẹṣẹ ni. Eyi ko ṣẹyin iru awọn orin ati aṣa to ma n da, eyi ti awọn eeyan ti tọka si ni ọpọ igba pe ko bojumu."
"Kids building mosques in Ilorin: Láti kékeré la ti ń kọ́ Mọ́sálásí ilé alamọ̀ bíi àwọn bàbá wa - Abdulmumeen Abdubakare,""Toru toru la maa n ṣiṣẹ lati jẹ ki Mọsalasi yii di kikọ pari. Inu wa maa n dun pe bi awọn agba ba ti n pe irun ni Mọsalasi nla tọdọ wọn lọhun, awa naa a maa se tiwa niwọnba tiwa nibi"". Awọn ọmọde yii ba BBC Yoruba sọrọ lori iṣẹ laada ti wọn n ṣe paapaa bo ṣe bọ si asiko Ramadan tii ṣe oṣu awẹ awọn Mususlumi. Lẹ́yìn oṣù díẹ̀ tí wọ́n sìnkú rẹ̀, obìnrin yìí di dédé yọ sí ìlú rẹ̀, l'ọ̀rọ̀ bá di... Wo àsọtẹ́lẹ̀ tí Dejo Tunfulu tí sọ ṣáájú nípa irú iku tó lè pa Ramadan wọlé dé! Wo nkan márùn-ún tó yẹ kó mọ̀ nípa oṣù ọlọ́rẹ Wèrè ọlọ́mọ ní Dejo Tunfulu, ọmọ mẹ́rin ní ìyá wa dà sílẹ̀ fún, tó sì bá ọkọ míì lọ - Ọmọ olóògbé"
"Kí ni pàtàkì ọdún Hijrah tí àwọn Mùsùlùmí ń ṣe lónìí?,Ipinlẹ mẹjọ lorilẹede Naijiria lo kede ọjọ kọkandinlogun oṣu keje gẹgẹ bii ayajọ ọdun Hijah. Kano, Oyo, Osun, Sokoto, Zamfara, Bauchi, Kebbi ati Jigawa kede ọjọ ìsinmi fun awọn osisẹ fun ayẹyẹ ọdun Hijah 1445. Iyatọ to wa laarin ọdun musulumi yii ati ọdun yooku ni pe wọn ko kii ṣe e papọ pẹlu awọn yooku ati pe orukọ wọn yatọ. Lorilẹede Naijiria, Sultan ti ilu Sokoto ke si awọn musulumi pe ki wọn maa foju sona fun oṣu ọdun Muharram 1445 lẹyin Hijirah. ""Riri oṣu Muharram tumọ ipari ọdun 1444, ti ọdun miiran 1445 si ti bẹrẹ."" Ọdun Hijirah ti wa ṣaaju ki wọn to Anọbi Muhammad (SAW) ṣugbọn wọn ko lo awọn oṣu lasiko naa. Awọn oṣu ọdun musulumi ni wọn bẹrẹ si ni maa lo lẹyin ti Anọbi gbera kuro lati ilu Mecca lọ Medina niluu Saudi Arabia. Idi ree ti wọn pe ọdun to pari 1442 AH (AH tumọ si ọdun 1442 lẹyin ti Anọbi rin irinajo). Osupa wiwo ni ẹṣin Islam fi n wo asiko, ko si nkankan ninu awọn oṣu musulumi ti ọjọ rẹ pe bii ti ọdun Gregorian. Ni ọpọ igba, ọjọ mọkanla maa n wa laarin ọdun meji ninu bí o ṣe kere. Awọn musulumi maa n ṣe àjọyọ irinajo Anọbi Muhammad (PBUH) lati Makkah lọ Medina. O ṣe koko fun awọn musulumi nitori o n jẹ ki wọn ní oye sii nípa Ibẹrẹ ẹṣin Islam ati bi o ṣe di ọkan gboogi. Lọjọ kini Muharram, awọn ko ni ọjọ kan fun ijọsin ṣugbọn o duro gẹgẹ asiko lati irinajo Anọbi ati ilakọja rẹ. Gbogbo Musulumi ni wọn ma n rọ lati gba awẹ ati adura lọjọ kini ọdun. Muharram Eyi tumọ si 'Ewọ' ni ede Larubawa nitori ninu osu yii ni awọn Lalubawa maa yago fun ija, isekupani ati awọn ija miiran. Eyi osu akọkọ. Safar Eyi ni oṣu kejì, to si jẹ oṣu ti awọn Larubawa ma n gbe ogun ja awọn ìlu miiran. Rabi-Al Awwal Eyi ni oṣu kẹta, to si tumọ si Ibẹrẹ nítorí orúkọ ọhun lo bẹrẹ. Rabi- Al Akir Eyi tumọ si ipari gẹgẹ bí ti tẹlẹ ṣe jẹ Ibẹrẹ. Awọn miiran maa n pe e ni oṣu Rabi Al Thani. Jumada - Al Ula Oṣu yii ni wọn fi sori asiko ti ilẹ gbẹ. Jumada Al Akhirah Osu yii ni idakeji oṣu Jumada Al Ula to tumọ si asiko ti ilẹ ko gbẹ mọ. Rajab Eyi tumọ si oṣu ọwọ ati iyì. Asiko yii awọn Lalubawa ko ki n ja. Sha'aban Eyi ni oṣu kẹjọ. Ramadan Oṣu yii lo gbajumọ ju, koda awọn ti kí ṣe Musulumi mọ nípa rẹ nitori o jẹ asiko ti awọn musulumi ma n gba awẹ. Shawwal Oṣu yii ri orúkọ rẹ nitori ibasepọ to wa laarin awọn Larubawa ati ẹranko rakunmi. Ninu oṣu yii ni awon rakunmi ko ki n rí wara mu. Dhul Qiddah Oṣu tí ogun pari. Dhul Hijjah Oṣu yii ni oṣu Hajj sise fun awọn musulumi."
Public Holiday Ramadan: Ìjọba àpapọ̀ kéde ọjọ́ méjì fún àyájọ́ òṣìṣẹ́ àti ìtúnu aàwẹ̀ Ramadan,Ìjọba àpapọ̀ ti kéde ọjọ́ Ajé, ọjọ́ kejì àti ọjọ́ Ìṣẹ́gun, ọjọ́ kẹta oṣù Karùn-ún, ọdún 2022 fún ìsinmi lẹ́nu iṣẹ́ láti ṣàmì ayẹyẹ àyájọ́ ọjọ́ àwọn òṣìṣẹ́ àti ọdún ìtúnu àwẹ̀. Mínísítà fọ́rọ̀ abẹ́lé, Ọ̀gbẹ́ni Rauf Aregbesola ló kéde èyí fún ìjọba àpapọ̀ nínú àtẹ̀jáde kan. Aregbesola, nígbà tó ń kí àwọn òṣìṣẹ́ Nàìjíríà kú ayẹyẹ àyájọ́ ọjọ́ àwọn òṣìṣẹ́, kan sáárá sí àwọn òṣìṣẹ́ fún akitiyan àti ìlàkàkà wọn. Ó ní ipa àwọn òṣìṣẹ́ kò ṣé fọwọ́ rọ́ sẹ́yìn rárá nítorí àwọn ni okùnfà àti ọ̀pákùtẹ̀lẹ̀ ìdàgbàsókè àwùjọ ni wọ́n jẹ́. Bákan náà ló pàrọwà sí àwọn òṣìṣẹ́ láti túnbọ̀ máa tẹpá mọ́ṣẹ́, kí wọ́n sì máa sa ipá wọn láti ri wí pé gbogbo ìfọkàntán tí ìjọba ní nínú wọn, wọn kò ja kulẹ̀. Bẹ́ẹ̀ náà ló wòye wí pé àwọn òṣìṣẹ́ nílò láti ní àfojúsùn tó gbópọn nítorí àti lè wà ní ìbámu pẹ̀lú iṣẹ́ takuntakun tí Ààrẹ Muhammadu Buhari ń gbé ṣé àti pé kí ìrúgọ́gọ́ le bá owó tó ń wọlé lábẹ́nú fún Nàìjíríà. Aregbesola kan sáárá àwọn Mùsùlùmí lórí ọdún ìtúnu àwẹ̀ Aregbesola tún kí àwọn Mùsùlùmí kú ìparí àwẹ̀ Ramadan, tó sì rọ̀ wọ́n pé gbogbo àwọn ẹ̀kọ́ ìfẹ́, ìforítì, àláfíà, ìfarajìn àti bẹ́ẹ̀ bẹ́ẹ̀ lọ tí wọ́n kọ́ nínú àwẹ̀ Ramadan ni wọ́n ń ṣàmúlò lẹ́yìn àwẹ̀. Mínísítà náà ní ó pọn dandan kí àwọn Mùsùlùmí máa là kàkà láti máa tẹ̀lẹ́ gbogbo àwọn ẹ̀kọ́ àti ìlànà Ànọ́bì Muhammad kí ìfẹ́ àti ìrẹ́pọ̀ lé jọba láwùjọ. Aregbesola fi kun un pé òun gbàgbọ́ wí pé gbogbo ìpeníjà ètò ààbò tí àwọn apá ibì kan ń kojú ní orílẹ̀ èdè yìí ni yóò di ohun ìgbàgbé láìpẹ́. Ó ni ìjọba ń ṣe akitiyan tí wọ́n sì ń fi gbogbo ohun èlò tó yẹ lélẹ̀ láti ri dájú pé àláfíà àti ìṣọ̀kan Nàìjíríà dúró ṣinṣin. Bákan náà ló sọ àrídájú rẹ̀ wí pé Ààrẹ Muhammadu Buhari ní ìfarajín sí ríri dájú pé ààbò tó péye wà fún ẹ̀mí àti dúkìá àwọn ènìyàn orílẹ̀ èdè Nàìjíríà. Bẹ́ẹ̀ náà ló kí àwọn ẹ̀ṣọ́ ààbò fún iṣẹ́ takuntakun tí wọ́n ń ṣe lórí gbígbé ogun ti ìwà ọ̀daràn àti dídá àláfíà padà sí àwọn àyè kan ní orílẹ̀ èdè yìí.
Ààwẹ̀ Mùsùlùmí bẹ̀rẹ̀ lónìí, Sultan ti Sokoto kédè!,Aarẹ igbimọ apapọ fun awọn ẹlẹsin Islam ati Sultan ti Sokoto, Muhammad Sa’ad Abubakar ti fi aridaju han wipe wọn ti ri Oṣu tuntun ninu awọ sanmọ eyiun Osupa eyi to n saami ibẹrẹ Oṣu alapọnle ti Ramadan 1444AH. Ninu atẹjade kan to jade loju opo Twitter igbimọ to n bojuto riri oṣupa ni Naijiria, Sultan ti Sokoto pe gbogbo Musulumi jakejado naijiria lati bẹrẹ aawẹ gbigba ni Ọjọbọ, ọjọ kẹtalelogun oṣu kẹta, ọdun 2023 lẹyin. Gẹgẹ bo ṣe jẹ pe orilẹede Naijria ṣẹṣẹ n pari eto idibo ni, Sultan ti Sokoto tun kesi awọn Musulumi Naijria lati gbadura fun aṣeyọri awọn adari tuntun ti wọn dibo yan. “Gẹgẹ bi a ṣe n pari eto idibo gbogbogbo ọdun 2023 ti awọn adari si ti n yọju ni ipele ti ijọba apapọ ati ti ipinlẹ, nipa ifẹ Allah, a n funpe si gbogbo Musulumi lati lo oṣu mimọ yii fi gba adura fun aṣeyọri wọn lati tukọ gbogbo ọrọ to kan orilẹede nla wa, Naijiria”. Bakan naa lo tun pe awọn ọmọ Naijiria ẹlẹyinju aanu lati ṣeranwọ fun awọ́n ti ko rọwọ họri lawwujọ wọn ninu oṣu yii. “A n pe awọn ti o ri jẹ laarin wa lati ṣeranwọ fun awọn to to ku diẹ kaato fun atawọn to toṣi lawujọ pẹlu ounjẹ lasiko oṣu Ramadan yii lati lee jẹ kawọn eeyan gbadun irọrun ninu bi ilu ṣe le koko yii. Allah yoo san wa lẹsan fun Ibadah wa, pẹlu Jannatul Firdaus, Ameen. Ramadan Kareem si gbogbo eeyan.”
"Laylatul Qadr: Wo pàtàkì alẹ́ ọjọ́ 10 tó gbẹ̀yìn àwẹ̀ Ramadan,Oṣu Ramadan jẹ ọkan lara akoko ninu iwe kajọ kaṣu ẹsin Islam to wa fun iwẹnumọ fun awn Musulumi gẹgẹ bi wọn ṣe n ṣe iṣẹ ẹsin wọn. Ẹwẹ, ọjọ mẹwa to gbẹyin ni asiko naa maa ṣe pataki gidi gan fun awọn Musulumi toripe wọn lee ṣe kongẹ oru ọjọ kan to n jẹ oru mimọ. Wọn maa n pe alẹ ọjọ ọhun ni Laylatul Qadri eyi to lee tumọ si ""alẹ pipaṣẹ agbara tabi ayanmọ"". Laylatul Qadr jẹ ọkan lara awọn aṣalẹ to da yatọ ninu iwe kajọ kaṣu ẹsin Islam to si jẹ akoko ti Allah ṣe iṣipaya Quaran fun Anọbi Muhammad. Alẹ ọjọ kan yii wa ninu alẹ ọjọ mẹwa to kẹyin lasiko awẹ Ramadan amọ ko sẹni to mọ ọjọ gangan to jẹ ṣugbn igbagbọ wa pe o ṣeeṣe ko jẹ ọkan ninu awọn ọjọ yii - ọjọ kọkanlelogun, ikẹtalelogun, ikarundinlọgbọn, ikẹtadinlọgbọn tabi ikọkandinlọgbọn. Pásítọ̀ pín ounjẹ iṣínu àwẹ̀ Ramadan fún àwọn Músùlùmí Bobrisky sọ̀rọ̀ sókè lórí ìdí tí kò fi kópa nínú àwẹ̀ Ramadan tó ń lọ lọ́wọ́ Nǹkan márùn ún tó yẹ kí aláàwẹ̀ ṣe àti èyí tó yẹ kó yàgò fún Wo oore tí Ramadan n ṣe fún àwọn ẹlẹ́sìn mìíràn tó n gbà á Ṣé o fẹ́ lọ sí ọ̀run rere? Wo bí Naira Marley ṣe le ràn ọ́ lọ́wọ́ láti wọlé O ni ọrọ Anọbi Mohammed kan to sọ pe ""ẹnikẹni to gbadura lọjọ Laylatul Qadr ninu igbagbọ ati otitọ, yoo gba idariji gbogbo ẹṣẹ atẹyinwa rẹ"". Bakan naa ninu ẹsin Islam, wọn tun jẹ ko di mimọ pe bi eeyan ba gbadura ni alẹ yii, yoo da bii pe ẹni naa ti gbadura fun oṣu ẹgbẹrun kan gbako eyi to to ọdun bii mẹtalelọgọrin. Awọn ọmọwe ẹsin Islam ni ọkan lara adura gbọọrọ ti wọn maa n ṣe lalẹ Laylatul Qadr ni ""O Allah, lootọ ni o n dariji, o fẹran iforiji, torinaa dariji mi (Allahumma innaka Afuwwun tuhibbul `afwa fa`fu `annee). Wọn maa n ri asiko Ramadan gẹgẹ bi oṣu Quaran torinaa awọn Musulumi a maa pa gbogbo iwe mii ti wọn ni ti lati gbajumọ kikọ, kika ati mimọ Quaran. Wọn maa n gba awọn Musulumi nimọran lati ni akọsilẹ gbogbo nkan ti wn ba fẹ ki Ọlọrun ṣe fun wọn yala o kere tabi o tobi, gbadura naa daradara. ""Ṣé ẹ léró pé ọmọ mi ṣì lè padà wá bá mi láàyè báyìí? Òbí akẹ́kọ̀ọ́ Kaduna Mínísítà ìbaraẹnisọ̀rọ̀ ti sún ìsopọ̀ NIN àti SIM di June 30 Haram ni kí èèyàn máa san owó ìtúsílẹ̀ fún àwọn ajínigbé - Sheikh Ibrahim Maqari Ìdí rèé tí ìgbéyàwó ọdún 27 tú ká láàárín Bill àti Melinda Gates Microsoft gbé ìgbésẹ̀ láti pèsè iṣẹ́ 27,000 fún àwọn ọmọ Naijiria"
Ìgbà ọ̀tun dé tán ní Nàìjíríà, oṣù díẹ̀ ló kù - Igbákejì Ààrẹ, Kashim Shettima,Igbákejì Ààrẹ orílẹ̀ èdè Nàìjíríà, Sẹ́nétọ̀ Kashim Shettima ti sọ àrídájú rẹ̀ pé ohun gbogbo ń bọ̀ wá di ẹ̀rọ̀ fún àwọn ọmọ Nàìjíríà láì pé ọjọ́. Shettima ní tó bá máa fi tó bí oṣù mélòó díẹ̀ si, gbogbo ohun tó le ní orílẹ̀ èdè yìí ló ń bọ̀ wá dẹ̀rọ̀, tí àwọn èèyàn yóò sì máa jẹ àǹfàní gbogbo ìnira tí wọ́n ti rí sẹ́yìn. Níbi àpẹ̀jẹ ìṣínu awẹ èyí tí Ààrẹ Tinubu ṣe agbátẹrù fún àwọn ìgbìmọ̀ aláṣẹ àtàwọn olórí ẹ̀ṣọ́ ààbò ni Shettima ti sọ̀rọ̀ náà. Shettima rọ àwọn tó di ipò òṣèlú mú lásìkò yìí láti gbárùkù ti Ààrẹ Tinubu lójú ọ̀nà àti mú ìgbà ọ̀tun bá Nàìjíríà, bó ṣe ní Ààrẹ ní ìfarajìn láti mú àyípadà bá ìṣòro tí àwọn ọmọ Nàìjíríà ń kojú. Ó rán àwọn ìgbìmọ̀ aláṣẹ náà létí pé ipò adarí jẹ́ èyí tí èèyàn gbọ́dọ̀ ní ìfarajìn sí tí èèyàn bá fẹ́ ṣe àṣeyọrí. Igbákejì Ààrẹ náà tún ní àsìkò àwẹ̀ Ramadan jẹ́ àsìkò àánú àti ìforíjì, èyí tó ń wáyé lásìkò kan náà tí àwẹ̀ àwọn ọmọlẹ́yìn Kristi náà ń lọ lọ́wọ́. Ó fi kun pé èyí fi hàn pé ohun tó so àwọn ọmọ Nàìjíríà pọ̀ ju ohun tó lè túwa ká lọ. Ó tẹ̀síwájú pé Nàìjíríà ti la àsìkò tó le kọjá, pé ọ̀nà láti jẹ ọrọ̀ ló kù báyìí. Ó wòye pé ọ̀pọ̀ àwọn orílẹ̀ èdè tó ti gòkè àgbà báyìí la àwọn ìṣòro tó ju ti Nàìjíríà lọ kọjá tí wọ́n sì móríbọ́ níbẹ̀. Shettima fi kún ọ̀rọ̀ rẹ̀ pé Tinubu kò fẹ́ràn láti máa di ẹ̀bi ru ẹnikẹ́ni àti pé ó ń sá gbogbo ipá rẹ̀ láti mú ìgbà ọ̀tun bá orílẹ̀ èdè yìí. Bákan náà ló rọ àwọn ènìyàn láti máa fi àdúrà ran orílẹ̀ èdè Nàìjíríà àti Ààrẹ lọ́wọ́ kó lè ṣe àṣeyè nídìí iṣẹ́ ìlú tó gbé dání. Nígbà tó ń gba ẹnu ìgbìmọ̀ aláṣẹ náà sọ̀rọ̀, Mínísítà fétò ìdájọ́, Lateef Fagbemi fi ẹ̀mí ìmoore hàn sí Ààrẹ fún bí ó ṣe gba àwọn lálejò, tó sì ní àwọn kò ní kó àárẹ̀ ọkàn lẹ́nu iṣẹ́ àwọn.
"Bola Tinubu: A kò ní gbà kí ìpinyà dé bá Naijiria,Eekan ẹgbẹ oṣelu APC, Bola Hammed Tinubu ti kilọ pe o ṣeeṣe ki ogun abẹle waye ni Naijiria ti orilẹ-ede naa ba pinya. Tinubu lo sọ ọrọ naa nibi adura Ramadan to waye niluu Eko, nibi to ti sọ pe o san ki Naijiria wa gẹgẹ bii orilẹ-ede kan ju ko pinya lọ. Lara awọn eeyan to ti n pe fun ipinya Naijiria ni awọn ajijagbara fun orilẹ-ede Biafra, awọn ẹgbẹ kan nilẹ Yoruba to n jẹ Ẹgbẹ Ilana Ọmọ Odua atawọn araalu kan ti bi nnkan ṣe ri niluu ko tẹ lọrun. Tinubu ni ipinya Naijiria ko ṣe itẹwọgba fun awọn ati pe oun ko nibi kankan ti oun yoo lọ ti Naijiria ba pinya. """"Emi ko ni ibi ti mo fẹ lọ, gbogbo eni to ba ti ri ogun lat eyin wa ko ni gvadura fun ogun. Orileede Naijiria ko ni pinya, awa ko le faramọ, adura wa ni ilọsiwaju ati ọrọ fun orile-ede yii"". Gomina ipinlẹ Eko tẹlẹri ọhun fi kun un pe, nnkan ko ni ṣẹnu ire ti ogun abẹle ba bẹ silẹ ni Naijiria lasiko yii nitori orilẹ-ede naa si n ba atunbọtan ogun abẹle to ti waye nigba kan ri finra. O ni ""Ọlọrun ko ni gba ki Naijiria tun la ogun abẹle miran kọja, ti a ba ni ki Naijiria pinya, o yẹ ki awọn eeyan ranti ohun ti ogun abẹle da silẹ lawọn orilẹ-ede bii Sudan ati Iraq."" O ni ""Irufẹ ogun abẹle bẹẹ kii tete tan nilẹ, a ko tii bọ lọwọ ohun ti ogun abẹle ti a ja kẹyin da silẹ, o dara ki wa papọ gẹgẹ orilẹ-ede kan ṣoṣo."" Tinubu pari ọrọ rẹ pe ""Mi o nibi kankan ti mo le lọ ti Naijiria ba pin, ati pe ẹni to ba ti ri iriri ogun ri ko ni gbadura ki ogun abẹle miran tun ṣẹlẹ."" Lẹyin naa lo gbadura fun alekun owo ati ọrọ fun orilẹ-ede Naijiria. Lara awọn to peju sibi adura Ramadan naa ni Gomina ipinlẹ Eko, Babajide Sanwo-Olu, igbakeji rẹ, Obafemi Hamzat atawọn oloṣelu miran nipinlẹ Eko."
"Akeugbagold on Laylat al-Qadri: Ohun tí yóò ṣẹ́lẹ̀ rèé tí gboogbo Mọ̀láìkà yóò sọ̀kalẹ̀ wá sí ayé ni òru agbára yìí,Gẹgẹ bi wọn ṣe maa n reti oṣu ti yoo sọ ọjọ ti awẹ yoo bẹrẹ, oru pataki kan tun wa ti awọn Musulumi maa n foju sọna fun ti wọn si maa n waa lati mọ ọjọ ti yoo bọ si pato. Ki ni idi ti wọn fi n wa a? Ọjọ mẹwaa to kẹyin oṣu Ramadan ni oru ti wọn n pe ni Lailatu-l-Qodri. Alaga Ajọ awọn Musulumi ni ipinlẹ Oyo, Sheikh Al-Wasir Taofeek Akeugberu ti ọpọ mọ si Akeugbagold ṣalaye pe oru iyi, oru agbara ti Ọlọrun maa n ṣe ọla. Onimọ nipa ẹsin Islam naa ni ""oru ti oloriire le di oloriibu ti ko ba ṣọra ni, kọda, oru ti oloriibu o di oloriire ni."" Àwọn ọ̀dọ́ ló leè gba Naijiria là kúrò ní oko ẹrú –Imam Akeugbagold Ọdún tó súnmọ́ ìdìbò ni 2022, wọ́n kò ni ta ẹ̀jẹ̀ wa sílẹ̀ Ọgbà wèrè àti ilé aṣẹ́wó nilé ẹni tí kò lówó tó tún fẹ́ ìyàwó mẹ́rin- Sheik Akewugbagold Mo gbàdúrà kí n má kábàmọ́ fífagilé ẹjọ́ pẹ̀lú àwọn tó jí àwọn ìbejì mi gbé nílé ẹjọ́ - Akeugbagold Wo iye tó san to bá fẹ́ lọ sí Hajj ọdún yìí O ni ọjọ ti yoo ṣẹlẹ, ko sẹni ti yoo mọ amọ ṣiṣọ asiko ṣe pataki gidi gan ninu asiko aawẹ. Lara awọn nkan ti yoo jẹ ki laada rẹ pe ni: didide yan nọfila loru, too ba le ṣe e tori o ni o pataki gan loju Ọlọrun. Bakan naa lo mẹnu ba yiyan nọfila to si ni ki onikaluku mura si ẹsin ati ibaada lasiko Ramadan. Ìdásílẹ̀ ọlọ́pàá ìpínlẹ̀ ló le yanjú ìṣòro ètò ààbò tó mẹ́hẹ - Obasanjo Wo bí o ṣe lè so fóònù rẹ pọ̀ mọ́ àwọn ǹkan tí ọmọ rẹ ń wò lórí fóònù rẹ̀ Ọ̀gá Àgbà Ọlọ́pàá sọ ìgbà tí wọ́n ó gbé ọkọ akọrin Osinachi tó dolóògbé lọ sí iléẹjọ́ Mo tọrọ àforíjì lórí fídíò tí mo gbé jáde, tó ń mú àwọn èèyàn pè mí - Bukunmi Oluwashina ""Ṣiṣọ akoko ṣe pataki ninu aawẹ, ọpọ eeyan ni ko mọ pe asiko ẹ pataki ninu aawẹ"". Ni ọjọ kọkandinlogun aawẹ, Anọbi yoo tunra ṣe, Anọ́bi yoo tun sokoto rẹ san, yoo tun ara ṣe yoo wa sọ pe na'am"". Akeugbagold gba awọn Musulumi nimọran gbe ki wọn foju sọna gidi gan de oru agbara naa lọhun ti gbogbo awọn Mọlaika yoo sọkalẹ wa sorilẹ aye. 'Wàláhì láàrín ọdún kan péré tí mo bá dé Aso Rock, ẹ wo ǹkan tí yóò yí bírí ní Nàìjíríà'"
"Ìjìyà tó wà fún ọ tí o bá ń wo fíìmù ìbálòpọ̀ nínú ààwẹ̀ Ramadan rèé,Ti eeyan ba n gba aawẹ Ramadan gẹgẹ bii Musulumi ododo, igbagbọ awọn eeyan nipa rẹ ni pe ẹni naa yoo kóra ró fun ounjẹ, mímu ati ibalopọ lasiko aawẹ, nitori awọn opo aawẹ gbigba niyẹn. Ṣugbọn o, awọn nnkan kan maa n ṣẹlẹ ti awọn alawẹẹ, paapaa awọn ọdọ inu wọn yoo maa wo fiimu ibalopọ, boya nitori wọn ro pe yoo jẹ ki ọjọ tete lọ. Awọn miran lero pe yoo jẹ ki ọkan awọn kuro nibi aijẹun ati ongbẹ, tabi ko si fun awọn ni imọlara ohun teeyan maa n ri to ba n wo ere ifẹ laarin akọ atabo. Ibeere ni pe ki gan-an lohun ti ẹsin Islam sọ nipa awọn eeyan to n hu iru iwa yii? Malama Habiba Yahaya Alfadarai, obinrin onimọ nipa ẹsin Islam niluu Abuja, ṣalaye fun BBC pe wiwo fiimu ibalopọ ninu aawẹ ko ba aawẹ jẹ, bo tilẹ jẹ pe eewọ ni. O ni ṣugbọn wiwo fiimu ibalopọ ninu aawẹ maa n din laada alaawẹ ku, o si le pada ja si pe ẹni ọhun ko gbaawẹ rara. Alfadarai sọ pe, "" wiwo ere ifẹ atawọn iwokuwo bẹẹ lodi ninu Islam, Allah sọ fun ojiṣẹ nla Anọbi Muhammad (Ike ati ọla Ọlọrun ko maa ba a) pe ko sọ fawọn olugbagbọ ododo, pe oun ṣe iwokuwo leewọ fun wọn, yala eyi to han abi to pamọ"" "" Aaya Al-Quran ti Anọbi (Ikẹ ati ọla Ọlọun maa ba a) ti sọ pe awọn Musulumi ododo gbọdọ diju si iwokuwo wa. Bẹẹ lo si pa wọn laṣẹ lati da aabo bo oju ara wọn. "" Ẹni to ba n gbaawẹ to tun n wo iwokuwo, oju rẹ ko gbaawẹ. Bẹẹ, gbogbo ẹya ara lo yẹ ko gbaawẹ titi to fi de ẹsẹ. Aawẹ oju ni pe eeyan ko gbọdọ wo iwokuwo, koda ko ma jẹ asiko aawẹ, keeyan ma si fẹnu rẹ sọ isọkusọ. Hajia Habiba tẹsiwaju pe fiimu to ba ti ṣafihan ihoho, ti wọn tun n sọ awọn ọrọ to le mu ara eeyan maa fa si ere ifẹ, iwokuwo ni. "" Ohun yoowu t’Ọlọrun ti paṣẹ fun wa lati bo, tabi to ni ka ma sọ nipa ihoho ati oju-ara, ti eeyan ba ti n sọ ọ, isọkusọ lo n sọ, iwokuwo lo n wo, iṣekuṣe lo n ṣe."" "" Teeyan ba wo fiimu iwokuwo titi to fi da nnkan sara bii àtọ̀, nitori ohun to n wo naa ti n wu u lati ṣe, aawẹ iru ẹni bẹẹ ti já. ‘’To ba ti ṣẹlẹ bayii, yoo gba aawẹ ọgọta (60) pada, yoo si tun gba ẹyọ kan to fi wo iwokuwo to si bajẹ naa pada pẹlu. Bayii naa lo ṣe ri fun ẹni to mọ-ọn-mọ ja aawẹ rẹ ninu Ramadan, to jẹun tabi ṣe ohun to lodi, lai si idi kan fun un lati ṣe bẹẹ. "" Bi nnkankan ko ba jade lara rẹ nitori ohun to wo tabi gbọ, aawẹ naa ko tori ẹ ni alaafia naa. A le sọ pe aawẹ to labawọn lẹni naa gba, ẹṣẹ nla lo si da niwaju Ọlọrun pẹlu’’ Bayii ni Malama Habiba Alfadarai ṣalaye. Lakootan, Aafaa Maraya sọ pe ohunkohun teeyan ba ti mọ pe yoo ba aawẹ oun jẹ, keeyan fi i silẹ lasiko Ramadan yii ni. O ni asiko ti eeyan maa n kọ ọkan ati ara rẹ lati sunmọ Ọlọrun gidi ni asiko Ramadan, igbagbọ wa pe ẹkọ ti alaawẹ kọ ninu Ramadan to si mu lo, yoo maa lọ bẹẹ titi opin aye rẹ. Iṣẹ oloore ati jijẹ ẹni Oluwa ko pari si Ramadan nikan bi iwe mimọ Alkurani ṣe sọ."
Wo ọ̀rọ̀ Iya Rainbow, Saheed Osupa, àwọn Alfa, àwọn òṣèré sí Pasuma bó ṣe ń sọkún ikú ìyà rẹ̀,“Lẹnu igba ti Ramadan bẹrẹ yii, ọpọ awọn Alfa ti gba Bournvita, Sugar, Milo,  latọwọ mama. Koda ẹni to gba owo gba owo, ẹni to gba ipe ori foonu naa gba ipe”. Ṣe ni gbajugbaja olorin Fuji Alhaji Alabi Pasuma bu sẹkun ti ko lee paa mọra ninu ile rẹ̀ nigba ti iku iya rẹ, Alhaja Hadija Odetola ṣẹlẹ. Koda Alfaa gan ni ki Pasuma sunkun daadaa tori gbogbo eeyan lo mọ bi o ṣe sun mọ iya rẹ pẹkipẹki to. “Gbogbo ọjọ tẹẹ ti n pariwo iyawo Anọbi, lati ara yin gan ni awọn mii ti mọ pe Hadija ni orukọ mama. Iya ti wa dakẹ lonii, ẹẹ lo imọni ni o, kii ṣe pe kẹẹ ma sunkun amọ, ẹẹ lo imọni ni”. Awọn Alfa to wa tu Pasuma ninu jẹ ko di mimọ pe gbogbo ti ọmọ n ṣe fun iya ni Pasuma ṣe fun un nigba aye rẹ. “Ọjọ ti iya yin fẹ kuro laye, Kurani lẹ fi sin wọn lọ, mama ti lọ ba Ọlọhun daadaa, ifẹ ti wọn ni si Al-Quaran, aṣiri lo tu yii, tori pe mama yi n kẹ eeyan nigba to wa laye”. Alfa to n sọrọ naa sọ daadaa nipa iya Pasuma ati Pasuma gan funra rẹ. O ni lẹnu ti aawẹ Ramadan ti awọn musulumi n gba bẹrẹ yii, ọpọlọpọ Alfa lo ti gba oniruuru ẹbun latọdọ oloogbe naa titi dori owo atawọn nnkan elo. “Ko si ọdun naa ti aawẹ wa ti mama o ki n pe wa, abiyamọ tòótọ́ ni ìyà Pasuma Alabi”. Gbogbo ẹbi ara ati ojulumọ to fi mọ awọn akẹgbẹ gbajugbaja olorin Fuji, Alabi Pasuma Awọn Aafaa to fi waasi rọ Alhaji Alabi Pasuma tun sọ fun un pe, iya rẹ ti ni oun fi Kurani lee lọwọ, Kurani ọhun naa si ni ko maa tẹle. Awọn Alfaa naa wa gbadura fun Pasuma pe gẹgẹ bi opo aye rẹ iyẹn to bi i ṣe ṣẹ, Ọlọrun ko ni jẹ ki oun funrarẹ ṣubu tabi wo lulẹ ati pe ki Ọlọrun jẹ ko jere gbogbo rere to ti ṣe fun iya naa nigba aye rẹ. Àdúrà tí ìyà Pasuma gbà fún un kó tó papòdà rèé. Ninu fidio ayẹyẹ ọjọ ibi Alabi Pasuma ti iya rẹ ba wọn peju nibẹ ni Alhaja Hadija Odetola ti n dupẹ lọwọ Ọlọrun pe oun dupẹ pe oun wa laye lọjọ ibi ọmọ oun bo tilẹ jẹ pe mama ti dagba. Iya naa wa kẹnu bọ adura fun ọmọ rẹ Pasuma: “Ki Ọlọrun eledumare ko ba mi lọra ẹmi rẹ, ko ṣe 60, 70, 80 ninu alafia pipe ni ki Ọlọrun si ba mi fẹran gbogbo awọn to ba fẹran Pasuma”. Iya naa ni ki Pasuma tunbọ maa ṣe daadaa to n ṣe lọ tori pe ere wa ninu rẹ, ki ọlọrun si ṣaanu oun ko jẹ ki Pasuma ju bẹẹ lọ ko ṣe ọpọlọpọ ọjọ ibi laye ninu ilera pipe. O gbadura pe ki ọlọrun nifẹ gbogbo awọn to ba nifẹ Paso ati pe ohun ti onikaluku ba ro sii ni ki Ọlọrun fi san wọn lẹsan. Lara awọn akẹgbẹ rẹ ati ololufẹ rẹ to ti kan sii ti awọn eeyan n mẹnu ba ni gbajugbaja olorin Fuji mii, Saheed Osupa, olorin Sulaimon Alao Adekunle ti ọpọ mọ si Malaika. Bakan naa, agba oṣere fiimu Yoruba, idowu Phillips naa jẹ bii iya ninu agbo oṣere tabi idanilaraya fun Pasuma, o wa lara awọn to kọkọ lọ si ile Pasuma lati lọ ba a kẹdun. Ẹwẹ, ọpọlọpọ awọn gbajumọ oṣere Yoruba ni iroyin iku iya Pasuma ya lẹnu bẹẹ si ni ọpọlọpọ wọn ti bọ si ori ayelujara lati ba a kẹdun.
"Wo àwọn àìsàn tó le ṣúyọ ní àgọ́ ara lásìkò ààwẹ̀,Àsìkò ààwẹ̀ jẹ́ ìgbà tí àwọn ènìyàn máa ń lò láti súnmọ́ Ẹlẹ́dàá wọn. Yàtọ̀ sí àwẹ̀ Ramadan tó gbajúmọ̀ fún àwọn ẹlẹ́sìn Mùsùlùmí àti lẹ́ńtì tó gbajúmọ̀ fún àwọn onígbàgbọ́, ọ̀pọ̀ ènìyàn ló máa ń gba àwẹ̀ àdágbà fún ìdí kan tàbí òmíràn. Lásìkò àwẹ̀, àwọn ènìyàn máa ń séra fún oúnjẹ jíjẹ, omi mímu àti bẹ́ẹ̀ bẹ́ẹ̀ lọ. Ọ̀pọ̀ ló gbàgbọ́ pé àwẹ̀ gbígbà ní àwọn àǹfàní tó máa ń ṣe fún àgọ́ ara, ọkàn àti ẹ̀mí. Ẹ̀wẹ̀, àwọn dókítà ní bí àwẹ̀ ṣe ní àwọn àǹfàní tó ń ṣe fún àgọ́ ara náà ló ní ìdàkejì rẹ̀. Àwọn dókítà ní ó ṣeéṣe kí àwọn àìsàn kan jáde sí àgọ́ ara tàbí kí àwọn kan tó bá ti wà lára tẹ́lẹ̀ lékún nítorí àìjẹun. Bẹ́ẹ̀ náà ni wọ́n wí pé ènìyàn sì tún le rí ìwòsàn sí àwọn àìsàn kan látara àwẹ̀ gbígbà. Dókítà Mu'awiya ti ilé iṣẹ́ ètò ìlera ìpínlẹ̀ Katsina, ìyẹn Katsina State Health Authority ka àwọn àìsàn wọ̀nyí kalẹ̀ gẹ́gẹ́ bí àwọn nǹkan tí àwẹ̀ le fà sí ènìyàn lára Ọgbẹ́ inú: Ọgbẹ́ inú jẹ́ àìsàn tó máa ń mú kí ènìyàn máa ní ìnira nínú ikùn tí yóò sì dàbí ẹni pé wọ́n ń fi abẹ́rẹ́ gún ènìyàn nínú. Àìsàn yìí máa ń pọ̀ si tàbí kó mú ènìyàn tí ènìyàn kò bá jẹun lásìkò pàápàá oúnjẹ àárọ̀ tí àwẹ̀ gbígbà sì tún le ṣàkóbá fún ẹni tó bá ní irú àìsàn bẹ́ẹ̀. Àìsàn kíndìnrín: Dókítà Mu'awiya ṣàlàyé pé àwọn àwọn àìsàn kàn wá tó jẹ́ wí pé àìmu omi déédé ló máa ń fà wọ́n èyí tí àìsàn kíndìnrín jẹ́ ọ̀kan nínú wọn. Ó ní àwọn máa ń gba àwọn tó bá ní àìsàn yìí lámọ̀ràn láti máa mu omi ní òrèkóòrè tí ẹni tó bá ń gbàwẹ̀ kò sì ní le se bẹ́ẹ̀. Àìsàn ilé ìtọ̀: Àìsàn yìí náà gba kí ènìyàn máa mú omi ní gbogbo ìgbà láti mú àdínkù bá ìnira tí àwọn tó bá ní àìsàn yìí ń kojú kù. Dókítà ní ọ̀pọ̀ àwọn àìsàn yìí ni àwọn ènìyàn máa ń ní tí wọ́n bá ń àwẹ̀ tó sì ṣèkìlọ̀ fún ẹni tó bá ń rí àwọn àpẹẹrẹ àìsàn wọ̀nyí láti jìnà sí àwẹ̀ gbígbà. Dókítà Mu'awiya tún tẹ̀síwájú pé àwọn àìsàn kan wà tó jẹ́ wí pé tí ènìyàn bá ń gba àwẹ̀ ó ṣeéṣe kí ènìyàn tètè rí ìwòsàn fún-un. Àìsàn okan: Dókítà ní àpọ̀jù ọ̀rá látara oúnjẹ jíjẹ ló máa ń fa àìsàn ọkàn tó sì jẹ́ wí pé tí ènìyàn bá ń gbàwẹ̀, àdínkù le ba púpọ̀. Àìsàn jẹjẹrẹ: Nǹkan tó máa ń fa jẹjẹrẹ ni tí ẹ̀yà ara kan bá ń dàgbà ju bó ṣe yẹ lọ tí dókítà sì ṣàlàyé pé tí ènìyàn bá ń gbàwẹ̀, àìsàn náà kò ní ríbi dàgbà. Àìsàn onígbá meji: jíjẹ àwọn oúnjẹ tó ti bàjẹ́ ló sábà máa ń fa àìsàn yìí tó sì jẹ́ wí pé tí ènìyàn bá wà nínú àwẹ̀ kò ní lè jẹun débi tí yóò jẹ èyí tó ti bàjẹ́. Àìsàn ẹ̀dọ̀: Dókítà Mu'awiya tẹ̀síwájú pé ẹ̀dọ̀ ló máa ń yọ àwọn nǹkan tí kò dára nínú oúnjẹ tí à ń jẹ kúrò ní ara. Ó ní lásìkò àwẹ̀, ẹ̀dọ̀ kò ní ní iṣẹ́ púpọ̀ láti ṣe nítorí ènìyàn kò máa jẹun púpọ̀. Ara sísan: Dókítà ní sísanra ní àsanjù jẹ́ àìsàn fúnra rẹ̀ àti pé àwọn ọ̀rá tó bá pọ̀jù ní àgọ́ ara ló máa ń ṣokùnfà wọn. Dókítà Mu'awiya ní àwẹ̀ gbígbà máa ń mú àdínkù bá bí ènìyàn ṣe ń sanra nítorí oúnjẹ jíjẹ ní àsìkò. Dókítà fi kun pé ó ní àwọn oúnjẹ tó yẹ kí ènìyàn máa jẹ lásìkò tó bá ń gbàwẹ̀ àti àwọn oúnjẹ tó yẹ kí ènìyàn sá fún nítorí ìlera ara. Ó ní àwọn oúnjẹ tó bá ní ọ̀pọ̀lọpọ̀ ""protein"" dára púpọ̀ láti máa jẹ nítorí wọ́n máa ń pẹ́ kí wọ́n tó dà nínú. Bákan náà ló ní kí ẹni tó bá ń gbàwẹ̀ jìnà sí omi tó bá tútù jù lásìkò tí wọ́n bá fẹ́ ṣínu. Bẹ́ẹ̀ náà ló ní ọsàn wẹ́wẹ́ pàápàá èyí tó bá tútù kò dára tó fún ẹni tó bá ń gbàwẹ̀ láti fi ṣínu."
A ti gbáradì fún ikọ̀ Super Falcons – Banyana Banyana ti South Africa,Ikọ agbabọọlu obinrin ti orilẹede South-Africa ti fi ero wọn ha ni igbaradi fun idije CAF Women Cup of Nations ti yoo waye ni Morocco. Ikọ Super Falcons to ti gba ami ẹyẹ naa fun igba kẹsan ti yoo ma koju ikọ Banyana Banyana ni ifẹṣẹwọnṣẹ group C ti yoo waye ni Ọjọ Kẹrin, Osu Keje. Dokita Iko Banyana Banyana, Rodney Mokoka naa lo ni awọn ti rẹkẹ ikọ agbabọọlu obinrin ti Naijiria ati awọn ikọ agbabọọlu to ku. Ninu fidio ti Mokoka fi lede lo ti safihan bi awọn ikọ South Africa naa ṣe n gbaradi. Bakan naa lo ni awọn ti ṣetan lati kopa ninu idije ikejila ti Women’s Africa Cup of Nations ni Morocco. Dokita naa ni ara wọn pe sasa ti ko si si ẹni to ni aisan kankan lara awọn obinrin agbabọọlu naa.
CAF kéde Asisat Oshoala, Rasheedat Ajibade, Chiamaka Nnadozie lára àwọn agbábọ́ọ̀lu obìnrin fún àmì ẹ̀yẹ 'CAF Awards' tọdún 2022,Ajọ ere bọọlu nilẹ Afirika, CAF ti kede orukọ awọn agbabọọlu obinrin ti yoo kopa fun ami ẹyẹ awọn agbabọọlu obinrin ni Afrika ti ọdun 2022. Lara awọn ipele ami ẹyẹ ti wọn yoo kede awọn agbabọọlu obinrin to bori fun ni agbabọọlu obinrin  to pegede julọ laafirika, agbabọọlu obinrin fun ẹgbẹ agbabọọlu to pegede julọ, agbabọọlu ọdọbinrin  to pegede julọ l’Afirika, pẹlu ẹgbẹ agbabọọlu obinrin to pegede julọ ni Afrika. Atẹjade ti Ajọ CAF fi sita tun sọ pe, wọn yoo kede awọn oludije fun ami ẹyẹ akọnimọọgba ikọ agbabọọlu Obinrin to pegede julọ pẹlu ẹgbẹ agbabọọlu obinrin orilẹede to pegede julọ laipẹ. Ajọ naa ni ijafafa awọn agbabọọlu obinrin nibi idije ife ẹyẹ bọọlu awọn Obinrin ni Afirika, WAFCON yoo wa lara awọn ohun ti wọn yoo gbe yẹwo lati yan awọn oludije ti yoo bori ọkọọkan awọn ipele ami ẹyẹ kọọkan. Ni ọjọ kọkanlelogun oṣu keje ọdun 2022 ni wọn yoo kede orukọ awọn agbabọọlu obinrin to ba pegede lawọn ẹka naa ni ilu Rabat lorilẹede Morocco. Ayẹyẹ ami ẹyẹ naa yoo waye ṣiwaju ifẹsẹwọnsẹ aṣekagba ife ẹyẹ bọọlu awọn obinrin nilẹ Afirika, WAFCON to n lọ lọwọ lorilẹede Morocco. Awọn oludije fun ami ẹyẹ agbabọọlu obinrin to pegede julọ ni Afirika Awọn oludije fun ami ẹyẹ agbabọọlu obinrin to pegede julọ ni Afirika
Ikọ̀ Bayana Bayana ti South Africa  ló gba Ife Ẹ̀yẹ WAFCON lẹ́yìn ìgbìyànjú ìgba mẹ́rin,Ikọ agbabọọlu obinrin ti South Africa, Bayana Bayana ti gba Ife Ẹyẹ Agbaye, WAFCON fun igba akọkọ lẹyin ti wọn na ikọ agbabọọlu Morocco ninu aṣekagba idije naa. Agbabọọlu obinrin Hildah Magaia lo ṣe moriya ninu idije naa lẹyin ti o ṣiṣẹ karakara ti ikọ South Africa fi bori ninu idije naa fun igba akọkọ lẹyin igbiyanju marun un. Ni saa akọkọ ifẹṣẹwọnṣẹ ni ikọ South Africa ti fakọyọ, ti ko si si ẹnikẹni ninu ikọ meji to gba bọọlu wọ inu awọn.  Amọ Magaia ko gba fun wọn to si gba bọọlu wọ inu awọn ni  iṣeju mẹta kọja ọgọta, eleyii to mu ki wọn saaju ninu idije naa. Lẹyin iṣẹju mẹjọ lẹyin naa ni wọn fi ọba le ti o si da mẹji ti ikọ Bayana Bayana fi bori. Ami ayo keji yii lo ji awọn ikọ Morocco ti wọn si tiraka lati fi ami ayo ẹyọkan naa sinu awọn. Arabinrin Ayane lo ṣiṣẹ to bẹẹ ti wọn fi pari erebọọlu naa. Igba mẹrin ti wọn ti kuna ni lọdun 2000, 2008, 2012 ati ọdun 2018 Ninu ọrọ rẹ, Balogun ikọ Bayana Bayana, Refiloe Jane ni irẹlẹ ni aṣeyọri naa jẹ fun wọn, ti inu awọn si dun daradara. O fikun un pe niiṣe ni oun bu ṣẹkun lẹyin ifẹṣẹwọnṣẹ naa, nitori awọn ṣiṣẹ karakara lati ri pe awọn gba Ife Ẹyẹ ti ọdun yii. Bakan naa ni akọnimọọgba ikọ naa, Desire Ellis ni inu ohun dun daradara ninu aṣeyọri yii nitori pe gbogbo igbiyanju wọn ni ọdun mejilelogun ṣẹyin lati bori gẹgẹ bi agbabọọlu lo jasi pabo. Iṣẹ takuntakun ni ikọ South-Africa ṣe pẹlu bi wọn ṣe n jijakadi pẹlu Morocco to jẹ ile ni wọn wa, ti wọn si ni awọn ololufẹ wọn biba to n ke fitafita fun wọn lati bori.
Nigeria vs Guinea Bissau: Super Eagles Nàìjíríà gún Guinea Bissau ní kẹ́ṣẹ́ pẹ̀lú 2-0,Ẹgbẹ agbabọọlu Super Eagles Naijiria gbo ewuro soju Guinea Bissau ninu ere bọọlu kẹta ti wọn gba ninu idije AFCON 2021. Ẹlẹsẹ ayo Umar Sadiq to kọkọ sọ goolu to yẹ ko gba s'awọn Guinea Bissau lo pada gba goolu  s'awọn fun Naijiria. Naijiria ti kọkọ lu Egypt ati Sudan ninu Ifesewonse meji ti wọn kọkọ gba nibi idije naa. Adiẹyin mu to tun jẹ balogun Super Eagles lori papa, William Troost-Ekong fọba lee fun Naijiria lẹyin to gba goolu keji sawọn fun Naijiria. Naijiria yóò fórí gbárí pẹ̀lu Guinea Bissau lálẹ́ òní, ohun tí a mọ̀ nípa ìfẹsẹwọ̀nsẹ̀ náà rèé Lonii ni ikọ agbabọọlu Naijiria yoo koju ikọ ẹgbẹ agbabọọlu Wild Dogs ti orilẹ-ede Guinea Bissau ninu idije Afcon  to n lọwọ laago mẹjọ alẹ. Ikọ Super Eagles lo n leke tente ninu ẹgbẹ ti wọn wa lẹyin ti wọn ti kọkọ na ikọ Egypt ni ami ayo 1-0, lẹyin naa ni wọn tun din dundu iya fun ikọ agbabọolu Sudan pẹlu ami ayo 3-1. Ti Super Eagles ba bori lalẹ oni, awọn ni yoo jẹ ikọ akọkọ ti yoo ni ojuami mẹsan an ninu ifeọsẹwọnsẹ ẹlẹgbẹjẹgbẹ ninu idije Afcon naa. Amọ, to ba jẹ pe ikọ Guinea Bissau lo jaweolubori, wọn ni anfaanin lati tẹsiwaju si ipele to kan ninu idije Afcon fun igba akọkọ ninu itan, amọ iyẹn da le esi ifẹsẹwọnsẹ laarin Egypt ati Sudan. Ohun to yẹ ki o mọ nipa ifẹsẹwọnṣẹ laarin Naijiria ati Guinea Bissau Ikọ mejeji ko tii dojukọ ara wọn ri, eyii ni igba akọkọ. Ipo kẹ́rìndínláàdọ́fà ni Guinea Bissau wa lagbaye, ti wọn si wa ni ipo kẹrinlelogun nilẹ Afrika. Nigba ti Super Eagles wa ni ipo kẹrindinlogoji lagbaye, ti wọn wa ni ipo karun un nilẹ Afrika. Ninu idije Afon to n lọ lọwọ yii, Guinea Bissau ko tii sọ bọlu kankan sinu awọn bo tilẹ jẹ pe wọn ni ojuami kan ninu ifẹsẹwọnsẹ wọn pẹlu Sudan. Igba kẹta ree ti Guinea Bissau yoo kopa ninu idije Afcon bo tilẹ jẹ pe wọn ko kọja ipele ẹlẹgbẹjẹgbẹ ri ninu idije ọhun. Super Eagles ẹwẹ ti gba ife ẹyẹ Afcon ni igba mẹta ọtọtọ.
Ààrẹ Tinubu gbóríyìn fún Super Eagles, Ó níẹ̀bùn wà nílẹ̀ fún wọn,Aarẹ orileede Naijiria, Bọla Ahmẹd Tinubu ti gbe oriyin fun ikọ ẹgbẹ agbabọọlu Super Eagles lori bi wọn ṣe yawe oluwori kuro ni ipele to kangun si aṣekagba bọ si ipele aṣekagba gangan. Lalẹ ana ni ikọ Super Eagles doju akẹgbẹ wọn ti Bafana-Bafana lati orileede South Africa bolẹ ninu idije ife ẹyẹ ilẹ Adulawọ to n lọ lọwọ lorileede Ivory Coast. Ọọmi ni ifẹsẹwọnsẹ ọhun yọri si, ko to di pe wọn bọ si ipele pẹnariti. Super Eagles bori Bafana-Bafana pẹlu ami ayo mẹrin si meji lati fi bọ si ipele aṣekagba. Tinubu lasiko to n ki awọn Super Eagles lori ikanni ayelujara rẹ, o ni kaakiri ilẹ Afrika ni awọn agbabọọlu naa ti gbe ogo Naijiria ga. Bẹẹ lo sọ pe ohun iwuri ni wọn jẹ fun awọn ọmọ Naijiria pẹlu ọkan itara ati akikanju ti wọn fi n gba bọọlu. Bakan naa, igbakeji aarẹ, Kashim Shettima toun naa kọwọrin lọ wo ifẹsẹwọnsẹ ọhun pẹlu Gomina Dapọ Abiọdun ti ipinlẹ Ogun; Gomina Douye Diri ti ipinlẹ Bayelsa sọ pe oun gbe oṣuba kare fun wọn. Awọn to tun tẹle igbakeji aarẹ ni minisita f'ọrọ eto ọdọ ni Naijiria, Jamila Bio Ibrahim; minisita f'ọrọ ere idaraya, Sẹnetọ John Owan Enoh-JOE ati awọn miran ninu ijọba. Kashim Shettima ninu ọrọ rẹ gba Super Eagles lamọran lati gbiyanju gbe ife ẹyẹ naa wa sile, nitori pe gbogbo ọmọ Naijiria lo wa lẹyin wọn. Alaga ẹgbẹ awọn gomina lorileede Naijiria, Gomina AbdulRahman AbdulRazaq ti ipinlẹ Kwara gbe oṣuba kare fun ikọ Super Eagles. O loun dupẹ lọwọ wọn pe wọn ko jẹ ki ireti araalu to le ni igba miliọnu ti wọn n gbadura lati ile ja si ofo Gomina Dapọ Abiọdun toun naa wa ni papa iṣere Stade Bouaké pẹlu oluworan to le diẹ ni ẹgbẹrun mọkanlelọgbọn (31,227). Nigba ti n sọrọ, o gbogbo ọmọ orileede Naijiria ni wọn reti ki ikọ Super Eagles bori akẹgbẹ wọn lati South Africa, iyẹn awọn Bafana-Bafana ninu idije AFCON2024 to n lọ lọwọ yii. Bakan naa lo sọ pe oun tun n reti aṣeyọri wọn bi wọn ṣe n gbaradi lati koju ikọ Eerin lati orileede Ivory Coast ninu ifẹsẹwọnsẹ aṣekagba. Gomina Douye Diri ti Bayelsa sọ pe oun gbadun gbogbo asiko ifẹsẹwọnsẹ to waye pẹlu ikọ Bafana-Bafana ni papa iṣere Stade Bouaké ni Côte D'Ivoire. Diri ni inu oun dun pe Naijiria ti wa ni ipele agbakẹyin. Minisita f'ọrọ ere idaraya lorileede Naijiria, Sẹnetọ John Owan Enoh-JOE toun naa wa ni papa iṣere ọhun sọ pe ikọ Super Eagles fun awọn akikanju ọmọ Naijiria ni ọkan lati dunnu. O lawọn ọmọ Naijiria ti ṣi fila soke fun wọn nitori ti wọn fi han pe ọkan aṣeyọri ni awọn araalu ni. Bẹẹ lo rọ wọn pe ki wọn tubọ lo ọkan akikanju wọn lati fi gbe ife ẹyẹ ilẹ Adulawọ wa si Naijiria. Gomina Ademọla Adeleke ti ipinle Ọṣun ni tiẹ fi ijo ati ayọ ki Super Eagles fun aṣeyọri nla naa, to si ni o fi ọkan oun balẹ pe oriire naa yoo ja si ibi naa araalu n lero. Nigba to n sọrọ loju opo 'X' rẹ, o ni oun ni asiko to dara lati wo Super Eagles nibi ti wọn ti fi agba han akẹgbẹ wọn lati South Africa.
Wo iye ìgbà tí Nàìjíríà dé àṣekágbá ìdíje Afcon, àmọ́ tó bọ́ mọ́ wọ́n lọ́wọ́,Ní alẹ́ ọjọ́ Àìkú, ọjọ́ Kọkànlá oṣù Kejì ọdún 2024 ni ìdíje ife ẹ̀yẹ ilẹ̀ Adúláwọ̀, African Cup of Nations (AFCON) wá sópin bí orílẹ̀ èdè Ivory Coast ṣe gbo ewúro sójú ikọ̀ agbábọ́ọ̀lù Nàìjíríà pẹ̀lú góòlù méjì sí ẹyọ̀kan. Super Eagles ló kọ́kọ́ ń léwájú nínú ìfẹsẹ̀wọnsẹ̀ náà nígbà tí balógun ikọ̀ agbábọ́ọ̀lù Nàìjíríà, Troost-Ekong mi àwọ̀n àwọn Erinlákátabú ti Ivory Coast. Àmọ́ níṣe ni ọ̀rọ̀ bá ẹ̀yìn yọ nígbà tí Frank Kessie kọ́kọ́ fi orí sọ góòlù sáwọ̀n Nàìjíríà, tí Sebastien Haller náà sì tí fi òmíràn lé nígbà tó ku ìṣẹ̀jú mẹ́sàn-án kí ìfẹsẹ̀wọnsẹ̀ náà parí. Ìdíje náà parí pẹ̀lú góòlù méjì sódo tí Nàìjíríà sì pàdánù láti gba ife ẹ̀yẹ náà fún ìgbà kẹrin lẹ́yìn tí wọ́n ti gbà á kẹ́yìn lọ́dún 2013. Èyí ló ti ń fa awuyewuye láàárín àwọn ọmọ Nàìjíríà pé ọ̀pọ̀ ìgbà ni Nàìjíríà ti kópa ní ipele àṣekágbá AFCON ṣùgbọ́n tí wọn kò gbà á ju ẹ̀ẹmẹta lọ. Ìgbà kẹjọ rèé tí Nàìjíríà yóò kópa níbi àṣekágbá ìdíje ìfẹsẹ̀wọnsẹ̀ AFCON àmọ́ tí wọ́n fìdí rẹmi ní ìgbà márùn-ún. Ní ọdún 1980, 1994 àti 2013 ni Nàìjíríà gba ife ẹ̀yẹ AFCON láti ìgbà tí wọ́n ti ń kópa nínú ìdíje náà. Bákan náà ni wọ́n ti pàdánù rẹ̀ lọ́dún 1984, 1988, 1990, 2000 àti 2024 lẹ́yìn tí wọ́n dé abala àṣekágbá ìdíje ọ̀hún. Ní ọdún 1963 ni Naijiria kópa nínú ìdíje AFCON fún ìgbà àkọ́kọ́ láti ìgbà tí ìdíje náà ti bẹ̀rẹ̀ lọ́dún 1957. Lẹ́yìn ọdún mẹ́tàdínlógún tí Naijiria ti ń kópa nínú ìdíje ife ẹ̀yẹ ilẹ̀ Adúláwọ̀ náà ni wọ́n tó dé abala àṣekágbá rẹ̀ fún ìgbà àkọ́kọ́ lọ́dún 1980. Naijiria ni ó ṣe agbátẹrù ìdíje náà tí wọ́n sì gba ife ẹ̀yẹ ọ̀hún mọ́ orílẹ̀ èdè Algeria tí wọ́n jọ kojú ara wọn lọ́wọ́. Orílẹ̀ èdè Morocco ni Naijiria bá gbá ní abala tó kángun sí àṣekágbá kí wan tó pàdé Algeria ní abala tó kẹ́yìn nínú ìdíje ọ̀hún. Segun Odegbami ló gbá góòlù mẹ́ta tí wọ́n fi na Algeria, tó sì gba àmì ẹ̀yẹ pé òun ló gbá bọ́ọ̀lù sínú àwọ̀nọ̀ jùlọ nínú ìdíje náà. Ìjákulẹ̀ bẹ̀rẹ̀ fún Nàìjíríà lẹ́yìn tí wọ́n gba ife ẹ̀yẹ ọdún 1980 yìí tán nígbà tí wọ́n pàdé orílẹ̀ èdè Cameroon ní ipele àṣekágbá. Orílẹ̀ èdè Ivory Coast ló gbàlejò AFCON lọ́dún 1984 tí Nàìjíríà sì móríbọ́ wọ ipele àṣekágbá níbi tí wọ́n ti kojú orílẹ̀ èdè Cameroon. Bí ó tilẹ̀ jẹ́ pé Nàìjíríà ló kọ́kọ́ jẹ góòlù kan látọwọ́ Muda Lawal níbi ìfẹsẹ̀wọnsẹ̀ náà lọ́dún lọ́hùn-ún, góòlù mẹ́ta ni Cameroon fi dá padà fún Nàìjíríà láti gba ife ẹ̀yẹ náà. Ọdún mẹ́rin lẹ́yìn rẹ̀ ni àwọn orílẹ̀ èdè méjéèjì yìí tún pàdé níbi àṣekágbá AFCON ní orílẹ̀ èdè Morocco lọ́dún 1988 tí Cameroon tún gba ife ẹ̀yẹ náà mọ́ Nàìjíríà lọ́wọ́. Ìfẹsẹ̀wọnsẹ̀ àṣekágbá ọdún 1988 náà ní kọ́nú n kọ́họ kan nínú díẹ̀ nítorí adarí ayò, ọmọ orílẹ̀ èdè Mauritanian, Sarr tó darí ìdíje náà wọ́gilé góòlù tí Henry Nwosu kọ́kọ́ jẹ. Àtúnwò ìdíje náà padà fi hàn pé góòlù náà jẹ àmọ́ ẹ̀pa ò bóró mọ́ fún Nàìjíríà lẹ́yìn tí wọ́n ti fọn fèrè pé Cameroon ló jáwé olúborí ìdíje náà pllú góòlù kan sí òdo. Ọdún 1994 ni ọmọ elépo Naijiria tún ìgò wọn fọ̀ nígbà tí wọ́n gba ife ẹ̀yẹ náà fún ìgbà kejì lẹ́yìn tí wọ́n na orílẹ̀ èdè Zambia níbi àṣekágbá náà pẹ̀lú góòlù méjì sí ẹyọ̀kan. Ìgbà ọ̀tun lágbo eré bọ́ọ̀lù ni ọdún 1994 jẹ́ fún Nàìjíríà nítorí ọdún yìí gan ni wọ́n kọ́kọ́ kópa níbi ìdíje ife ẹ̀yẹ àgbáyé fún ìgbà àkọ́kọ́ tí wọ́n sì tún móríbọ́ kúrò ní abala àkọ́kọ́ ìdíje náà. Lẹ́yìn tí Nàìjíríà gba ìdíje AFCON 1994 tán ni gbogbo nǹkan tún dá gbáhú fún wọn bí wọ́n kò ṣe kópa nínú ìdíje AFCON tọdún 1996 tí South Africa ṣe agbétẹrù rẹ̀ àti ọdún 1998 tí Burkina Faso gbàlejò nítorí ipa tí ìròyìn ní ìjọba tó wà lóde nígbà náà kó lórí ìdíje náà ṣáájú ìdíje 1996. Nígbà tí Nàìjíríà ma padà sórí pápá lọ́dún 2000, wọ́n ri dájú pé àwọn tún dé abala àṣekágbá bákan náà àmọ́ tí Cameroon tún já wọn kulẹ̀ láti tún gba ife ẹ̀yẹ náà. Cameroon gan ló gba àlejò ìdíje yìí lọ́dún 2000 yìí tí Nàìjíríà sì fi gbogbo ẹ̀mí wọn gba ìfẹsẹ̀wọnsẹ̀ ọ̀hún tó fi parí pẹ̀lú góòlù méjì méjì. Pẹnáritì ló parí ìfẹsẹ̀wọnsẹ̀ náà àmọ́ Super Eagles pàdánù láti gba ife ẹ̀yẹ ọ̀hún látàrí bí Kanu Nwankwo àti Victor Ikpeba kò gba bọ́ọ̀lù wọn sínú àwọ̀n. Èyí túmọ̀ sí pé orílẹ̀ èdè Cameroon ni Nàìjíríà fìdí rẹmi sí lọ́wọ́ ní ẹ̀ẹmẹta nínú ìgbà márùn-ún tí wọ́n pàdánù àṣekágbá ìdíje AFCON. Ọdún 2013 ni Nàìjíríà tún móríbọ́ wọ ipele àṣekágbá ìdíje AFCON nígbà tí South Africa tún gbàlejò ìdíje náà. Burkina Faso ni Nàìjíríà bá wàákò tí wọ́n sì nà wọ́n pẹ̀lú góòlù kan sí òdo èyí tí Sunday Mba jẹ fún Super Eagles. Stephen Keshi, tó jẹ́ agbábọ́ọ̀lù Super Eagles lásìkò tí Nàìjíríà gba ife ẹ̀yẹ AFCON ọdún 1994 ni akọ́nimọ̀ọ́gbá tó gba ife ẹ̀yẹ náà fún Nàìjíríà lọ́dún 2013. Ọdún mọ́kànlá lẹ́yìn tí Nàìjíríà gba ife ẹ̀yẹ AFCON fún ìgbà kẹta pẹ̀lú ìrètí pé wọn yóò gba ìkẹrin ni orílẹ̀ èdè Ivory Coast kò jẹ́ kí àlá wọn wá sí ìmúṣẹ lọ̀dún 2024. Ivory Coast tó gbàlejò ìdíje náà ló gba ife ẹ̀yẹ ọ̀hún pẹ̀lú góòlù méjì sí ẹyọ̀kan.
W﻿o ohun tí Mbeuno, atamátàsé Cameroun sọ nípa àǹfàní tó ní láti kópa ní ìdíje 'World cup',Atamatase ẹgbẹ agbabọọlu Brentford, Bryan Mbeuno ti sọ pe idunu nlanla ni yoo jẹ fun oun bi oun ba lee bẹrẹ ifẹsẹwọnsẹ kankan fun orilẹede Cameroun ni idije ife ẹyẹ agbaye. Agbabọọlu ẹni ọdun mẹtalelogun naa wa lara awọn agbabọọlu ti wọn pe lati ṣoju Cameroun ni Qatar nibi ti wọn yoo ti maa koju Brazil, Serbia ati Switzerland. Mbeunmo sọ fun BBC Sport Africa pe, “O ti n wu mi lati igba ewe mi lati kopa ni idije agbaye. “Ki n kan maa rin kiri papa iṣire pẹlu ọpọ ero to n woran yoo fẹrẹ mu mi ya were.” Papa iṣire Al Janoub to gba ẹgbẹrun lọna ogoji ero iworan ati papa iṣire Lusai iconic stadium to gba ẹgbẹrun lọna ọgọrin ni Cameroun yoo ti gba ifẹsẹwọnsẹ wọn. Laipẹ yii ni Mbeuna yi oju pada lati bẹrẹ si ni ṣoju orilẹede Cameroun lẹyin to ti gba bọọlu fun ikọ agbabọọlu ọjẹ wẹwẹ orilẹede France ṣaaju. Ọmọ ilu Douala ni baba rẹ, nibẹ si tun ni ilu gbajumọ agbabọọlu ni Samuel Eto’o. Eto’o di alaga ajọ ere bọọlu Cameroun lọdun 2021. Kii ṣe ipa kekere ni Eto’o kan lati rii pe Mbeuno di agbabọọlu fun Cameroun. Mbeuno ni ipinnu to nira diẹ lo jẹ fun oun lati fi ta ilu iya oun nu lati wa gba bọọlu fun Cameroun. O ni oun mọ ikọ agbabọọlu Cameroun daadaa nitori pe nigba ewe loun ti maa n wo idije ife ẹyẹ ilẹ Afrika, AFCON. “Nitori pe mio ti gba bọọlu fun ikọ ọjẹ wẹwẹ orilẹede France ri, ti mo si gbe ni France, O ṣoro pupọ ṣugbn mo ti wa si Cameroun lọpọ igba.” “Inu baba mi dun gidigidi. Inu mi dun lati kopa ninu eyi nitori baba mi, ati ẹbi mi. Inu baba mi si dun gidigidi.” Ninu ifẹsẹwọnsẹ pẹlu Uzbekistan ni Mbeuno ti kọkọ gba bọọlu fun Cameroun. Goolu meji sodo ni wọn si fi fidirẹmi ki South Korea to gbo ewuro si oju wọn pẹlu goolu kan si odo. “Awọn ifẹsẹwọnsẹ akọkọ ti mo kọkọ gba niyi, ẹkọ pupọ ni mo si kọ.” Bi o tilẹ jẹ wi pe orilẹede Cameroun ja fafa ninu awọn ifẹsẹwọnsẹ to kọkọ gba ni idje ife ẹyẹ agbaye. Lọdun 1990 lo pegede gẹgẹ bi orilẹede akọkọ ni Afrika ti yoo wọ ipele quarter finals ni idije ife ẹyẹ agbaye. Amọṣa, lẹnu lọwọlọwọ yii, Cameroun ko ja fafa to bayi ni idije ife ẹyẹ agbaye. Lati ọdun 1994, ifẹsẹwọnsẹ marundinlogun ni Cameroun ti gba ni idije ife ẹyẹ agbaye, ẹyọ kan ṣoṣo pere ni wọn tii bori. Goolu kan ṣoṣo ni wọn fi bori Saudi Arabia, Samuel Eto’o lo gba goolu naa sinu awọn lọdun naa ni 2002. Ifẹsẹwọnsẹ mẹwaa ni wọn ti fidirẹmi ti wọn si gba ọgbọn goolu sinu awọn wọn. Cameroun yoo ṣi gba ifẹsẹwọnsẹ lọrẹsọrẹ kan pẹlu Panama lọjọ kejidinlogun oṣu kọkanla ọdun 2022 lati gbaradi fun idije ife ẹyẹ agbaye. Ipin G ni Cameroun wa, orilẹede Switzerland ni yoo koju lọjọ kẹrinlelogun oṣu kọkanla, ki wọn to koju Serbia ni ọjọ kejidinlọgbn oṣu kejila. Btazil ni wọn yoo koju gbẹyin ni ipin naa ni ọjọ keji oṣu kejila ọdun 2022.
B﻿alógun ikọ̀ Tunisia, Khazri gbàgbọ́ pé ìdíje World Cup yóò ṣẹnure,Balogun ikọ agbabọọlu orilẹede Tunisia, Wahbi Khazri gbagbọ pe Tunisia ni  awọn amuyẹ gbogbo to yẹ lati ta biọbiọ ni Qatar 2022. Eyi ni igba kẹfa ti wọn yoo maa kopa ni idije ife ẹyẹ agbaye, eleyi ti yoo maa waye lorilẹede Qatar lọtẹ yii. Ni igba marun un iṣaaju ti orilẹede naa to wa ni iha ariwa Afirika kopa ni idije naa, ipele akọkọ ni wọn ti jabọ. Eyi to si jẹ wi pe ninu ifẹsẹwọnsẹ marundinlogun ti wọn ti gba ni ife ẹyẹ agbaye lapapọ, meji pere ni wọn tii bori. –Alakọkọ wọn ni ifẹsẹwọnsẹ wọn pẹlu Mexico lọdun 1978 ati eyi ti wọn gba pẹlu Panama lọdun 2018. Lọtẹ yii, Tunisia yoo tun gbiyanju lati lepa wiwọ ipele komẹsẹ o yọ fun igba akọkọ. O n wu Khazri pe ki ikọ Tunisia o bẹrẹ daadaa pẹlu ifẹsẹwọnsẹ wọn meji akọkọ pẹlu Denmark ati Australia nitori ikọ France ni wọn yoo koju ni ifẹsẹwọnsẹ wọn to gbẹyin ni ipin D ti wọn wa ni ipele akọkọ idije ife ẹyẹ agbaye tọdun yii. “Mo gbagbọ pe a lee kogoja ninu ipin yii. Muṣemuṣe ikọ wa gba muṣe, nitori ikọ to ti wa papọ fun igba pipẹ ni.” Khazri sọ fun BBC Sport Africa pe, “Ikọ France le juwa lọ, o si daju pe ife ẹyẹ naa ni wọn n le ni tiwọn, Denmark ati Australia pẹlu ta lẹnu daadaa. o ṣi ni igbagbọ pe a lee kogoja lọ sinu ipele keji bi a ba lee gbiyanju ṣe daradara ni ifẹsẹwọnsẹ meji akọkọ ti a ba gba. “Ṣaaju idije ife ẹyẹ agbaye to waye kẹyin lorilẹede Russia, a gba bọọlu daadaa ni ifẹsẹwọnsẹ wa pẹlu Spain ati Portugal, A si tun na Croatia lọdun naa to jẹ ọdun kan lẹyin ti wọn ṣe ipo keji ni idije naa. Orilẹede Tunisia ya ọpọlọpọ lẹnu nigba ti wọn gba idije olorilẹede mẹrin ife ẹyẹ Kirin cup loṣu kẹfa. Nibi ti wọn ti na Chile ati Japan to gbalejo idije naa ki wọn to po ẹkọ iya fun Comoros pẹlu goolu kan si odo ki Brazil to wa ja ewe iya fun wọn pẹlu goolu marun un si ẹyọ kan ni awọn ifẹsẹwọnsẹ ti wọn gba loṣu kẹsan an lati gbaradi fun ife ẹyẹ agbaye. Khazri sọ pe anfani nlanla ni ifẹsẹwọnsẹ pẹlu Brazil, to ti gba ife ẹyẹ naa ni igba marun un, jẹ fun awọn bi o tilẹ jẹ wi pe alubami ni wọn lu awọn. “O fun wa lanfani lati mọ awọn ibi ti a ku si, ati lati mu awọn ẹkọ pataki lori awọn ibi ti a ti nilo lati ṣe atunṣe fun itẹsiwaju.” Tunisia ko koju eyikeyi awọn ogunagbongbo orilẹede agbabọọlu kankan l’Afirika lasiko ifẹsẹwọnsẹ ati kopa fun idije ife ẹyẹ agbaye naa loṣu kẹta. Orilẹede Mali ni wọn pade lati wọ idije naa Ikọ Tunisia labẹ akọnimọọgba Jalel Kadri fi goolu kan si odo gbẹyẹ mọ Mali lọwọ. Bo tilẹ jẹ pe ọmọ ile Mali, Moussa Sissako lo gba goolu naa si awọn ile ara rẹ ki alamojuto ifẹsẹwọnsẹ naa to tun fun un ni kaadi pupa lẹyin iṣẹju diẹ si eyi. Pẹlu bi ipin ti wọn wa ṣe le si ni iwoye awọn onworan bọọlu, Tunisia yoo ni lati ṣiṣẹ gidigidi. Awọn atamatase orilẹede France bii Kylian Mbappe, tabi Karim Banzema to ṣẹṣẹ gba ami ẹyẹ Ballon d’Or ko mọ ila ti goolu kọ. Denmark pẹlu  na an tan bi owo pẹlu England ni ipele to kangun si aṣekagba ni idije ife ẹyẹ ilẹ Yuroopu to waye lọdun to kọja. Lori beba, orilẹede Australia nikan lo daju pe Tunisia lee fi ẹyin rẹ balẹ. Nitori lori atẹ agbelewọn FIFA fun awọn orilẹede to n gba bọọlu lagbaye, ipo kejidinlogoji ni Australia wa  eyi si jẹ ipo mẹjọ lẹyin ipo ti Tunisia wa. Tunisia ati Khazri n pada lati kopa ni idije ife ẹyẹ agbaye lẹyin ti wọn kopa leyi to waye kọja lorilẹede Russia. Nibẹ orilẹede England na wọn pẹlu goolu meji si ẹyọkan, belgium gbo ewuro si oju wọn pẹlu marun un si meji, ki wọn to wa na Panama ni meji si ẹyọ kan. “Awọn ikọ to ga ju wa lọ la koju; Bi o tilẹ jẹ pe a ni awọn abamọ kan lori ti ifẹsẹwọnsẹ wa pẹlu England nigba ti Harry Kane gba gbọọlu sinu awọn wa nigba ti ifẹ̀sẹwọnsẹ naa n lọ si opin, nitori iṣubu ni ere aṣiṣe diẹ niwaju awọn ikọ nlanla bẹẹ.” Ifẹsẹwọnsẹ mọkanlelaadọrin ni Khazri ti gba fun Tunisia, idije ife ẹyẹ adulawọ marun un lo si ti gba pẹlu goolu mẹrinlelogun. Lẹyin to gba goolu wọle Belgium ati Panama ni idije ife ẹyẹ tọdun 2018, Khazri ni agbabọọlu Tunisia to ni goolu to pọ julọ ni idije ife ẹyẹ agbaye. O si ni oun n ni ero ati lo gbogbo anfani to ba fi ara han fun oun ni idije naa lorilẹede Qatar. “O ko lee sọ boya eyi gan ni idije ife ẹyẹ agbaye ti o lanfani ati gba kẹyin. Mo lero pe ikọ mi yoo duro daadaa nitori pe mo mọ pe a lee ṣe nnkan to ga gidigidi bi gbogbo wa ba duro deede.”
AFCON 2021: Senegal tẹ Egypt mọ́lẹ̀ gba ife ẹ̀yẹ, wo ohun tó fàá tí Salah àtàwọn akẹgbẹ́ rẹ̀ ṣe já kulẹ̀ ní àṣeká gbá ìdíje,Sadio Mane, agbabọọlu Senegal lo gba bọọlu to sọ Senegal di ajagungbade idije ife ẹyẹ bọọlu Afrika, African Nations Cup lẹyin ti ifẹsẹwọnsẹ naa pari si ọmi, ti wọn si fi pẹnariti yanju ọrọ naa pẹlu Egypt. Agbabọọlu ikọ Liverpool naa ti kọkọ sọ pẹnariti to bọ sọwọ Senegal nu nigba ti ifẹsẹwọnsẹ naa wọ iṣẹju keje, lẹyin ti wọn gbe agbabọọlu Egypt, Saliou Ciss ṣubu loju ile ikọ Egypt. Amọ ṣa, aṣọle ikọ Paharaoh ti Egypt naa, Gabaski di eegun ẹja si Mane atawọn atamatase Senegal lọrun pẹlu bi o ṣe n mu gbogbo awọn bọọlu ti wọn n taari si ọdọ rẹ. Igba akọkọ niyi ninu iwe itan Senegal ati ti idije naa, ti orilẹede ọhun yoo maa gba ife ẹyẹ odu awọn agbabọọlu orilẹede Afirika naa. Ilana gbe e silẹ, ko gba a si goli, iyẹn pẹnariti ni wọn fi gbẹyẹ mọ Salah atawọn agbabọọlu akẹgbẹ rẹ lati Egypt lọwọ. Lai naani pẹnariti ti Mane sọnu, n ṣe lawọn agbabọọlu Senegal n ṣigun kọlu oju ile Egypt loorekoore, sibẹ ẹṣin wọn ko le e ta ni gbogbo bi ifẹsẹwọnsẹ naa ṣe n tẹsiwaju. Lẹyin ọgọfa iṣẹju ti ikọ mejeeji yii fi woju ara wọn ni aṣekagba idije ife ẹyẹ bọọlu ilẹ Afirika naa, laisi ẹni to fi ajulọ han ara wọn ninu orilẹede mejeeji, lo mu ki alamojuto ifẹsẹwọnsẹ naa, iyẹn rẹfiri, fọn fere pe ilana gbe e silẹ, ko gba a si goli, pẹnariti ni wọn yoo fi yanju rẹ. Bona Sarr nikan lo gba tirẹ sọwọ goli lara awọn agbabọọlu Senegal, ti Abdel Meneam ati Mohana Ahmed lati ikọ Egypt pẹlu kuna lati gba tiwọn wọle. Eyi lo mu ki Senegal bori idije naa pẹlu goolu mẹrin si meji. Awọn koko manigbagbe nipa ifẹsẹwọnsẹ naa:
Ìdí táwọn rẹfirí ọmọ Nàìjíríà kò ṣe kópa nínú ìdíje Afcon tó ń lọ lọ́wọ́ rèé - CAF,Ajọ CAF to n ri si ere bọọlu nilẹ Africa ti ṣalaye idi tawọn rẹfiri ọmọ Naijiria ko ṣe pẹlu awọn rẹfiri to n fọn feere ninu idije Afcon to n lọ lọwọ lorilẹede Ivory Coast. Noumandiez Doue to jẹ adari awọn rẹfiri sọ pe lootọọ ni awọn rẹfiri ọmọ Naijiria koju oṣunwọn, amọ, o ni wọn si niṣẹ lati ṣe sii. Ko tii si rẹfiri ọmọ Naijiria to tii ṣe rẹfiri ifẹsẹwọnsẹ kankan ninu idije Afcon fun ọdun mejidinlogun bayii. Ọrọ naa si ti di ohun ti ọpọ eeyan n jiroro le lori pe ki lo le de to bẹẹ gan an. Ni oṣu Kẹsan an ti ajọ Caf kede awọn rẹfiri ti yoo dari awọn ere idaraya ninu idije Afcon 2023, ko si orukọ ọmọ Naijiria kankan nibẹ. Ọrọ naa kọ ọpọ awọn ololufẹ ere bọọlu ni Naijiria lominu. Amọ, ninu ọrọ rẹ adari awọn rẹfiri, Doue ṣalaye pe awọn to fakọyọ julọ ni ajọ Caf n lo ni idije Afcon to n lọ lọwọ, ki i ṣe awọn to kan koju oṣunwọn diẹ. ‘’Otitọ ni pe awọn rẹfiri Naijiria dara, amọ, rẹfiri to ba maa kopa ninu idije Afcon gbọdọ fakọyọ daadaa. Awọn rẹfiri Naijiria ni lati gbiyanju sii tori eto lati yan awọn rẹfiri ti yoo dari ifẹsẹwọnsẹ ni idije Afcon ti bẹrẹ lati bii ọdun kan ati abọ sẹyin. Oriṣiiriṣii isọri ni a ni fawọn rẹfiri ti a n lo, ninu isọri to fakọyọ julọ ni a ti yan awọn rẹfiri ti a n lo ninu idije Afcon to n lọ lọwọ,’’ adari awọn rẹfiri lo ṣalaye bẹẹ.
AFCON 2023: Ivory Coast f’àgbà han Guinea-Bissau pẹ̀lú àmì ayò méjì s’ódo,Orilẹ-ede Ivory Coast to n gbalejo idije ere bọọlu ilẹ Afrika (AFCON) fun ti ọdun 2023, ti fagba han Guinea -Bissau pẹlu ami-ayo meji si odo, eyi to wa waye ninu ifẹsẹwọnsẹ akọkọ idije naa. Atamatase Seko Fofana lo ṣide aṣeyọri naa fun ikọ agbabọlu Elephant lati Ivory Coast, nigba to gba bọọlu sawọn lai ti i ju iṣẹju mẹrin ti ayo naa bẹrẹ lọ. Diẹ lo ku ko tun ju ami-ayo keji sawọn ki wọn too pari ipele akọkọ ifẹsẹwọnsẹ ọhun, bi ko ba jẹ ti Ouparine Djoco to kapa rẹ ni. Jean-Philippe Krasso lo pada gba ami-ayo keji sawọn fun Ivory Coast lẹyin ti wọn jọ gera wọn daadaa pẹlu igun agbabọolu Guinea Bissau. Ọdun 2023 lo yẹ ki idije AFCON yii ti waye, wọn sun si oṣu kin-in-ni ọdun 2024 yii ti ki i ṣe asiko ojo ni. Ibẹru asiko ojo ni Iwọ-Oorun Afika to ṣee ṣe ko di eto naa lọwọ ni wón ṣe gbe e si oṣu akọkọ ninu ọdun 2024. Bi wọn ṣe sun akoko idije naa siwaju lo waa pada jẹ anfaani nla fun orilẹ-ede Ivory Coast lati parii gbogbo eto to yẹ. Owo ti wọn yoo fi gbalejo naa le ni biliọnu kan owo dọla ($1bn.) Ọdun 1992 ATI 2015 ni orilẹ-ede Ivory Coast ti gba ifẹ-ẹyẹ AFCON gbẹyin, wọn ti bẹrẹ iṣẹ lati ri i gba lọdun yii naa, bo tilẹ jẹ pe Sebastien Haller ti i ṣe ẹlẹsẹ ayo wọn ti fara ṣẹsẹ ti ko si le kopa. Aago meji ọsan oni, Sannde ọjọ kẹrinla oṣu kin-in-ni ọdun 2024, ni ikọ agbabọọlu Naijiria yoo koju Equatorial Guinea, iyẹn ni ipin A keji, nigba ti Egypt to ṣepo keji ninu ife-ẹyẹ AFCON ni  2021 ati Ghana to ti gba a lẹemẹrin, yoo koju ara wọn ni ipin B keji lonii, Sannde kan naa.
"Ohun tó yẹ kóo mọ̀ nípa ìfẹsẹ̀wọnsẹ̀ mánigbàgbé tó lágbára jù lágbo eré bọ́ọ̀lù Africa,Kete ti wọn fọn fere ipari ifẹsẹwọnsẹ nibi ti Cameroon ti fi goolu mẹta ṣagba meji ti Gambia, lo ti di mimọ pe asiko to fun ifẹsẹwọnsẹ manigbagbe mii lagbo ere bọọlu Africa. Naijiria ati alamuleti wọn Cameroon wa lara awọn eekan ere bọọlu ni Africa ti wọn si fakọyọ laaye ara wọn. Laarin awọn mejeeji, a ri ami ẹyẹ goolu meji nibi ere bọọ́lu Olympics ati ami ẹyẹ Afcon mẹjọ. Mutiu Adepoju,gbajugbaja agbabọọlu Naijiria tẹlẹ ri sọ fun BBC pe ''nipa itan ati ifigagbaga, ko si ifẹsẹwọnsẹ to lamilaaka to ti Naijiria ati Cameroon.'' ''Cameroon ti gbegi dina aṣeyọri Naijiria ni aṣekagbagba idije yii nigba mẹta ọtọọtọ, ko si orileede mii to le fọwọ sọya iru rẹ ni Africa'' Ifẹsẹwọnsẹ naa ti yoo waye ni papa isere Stade Felix Houphouet-Boigny ni Abidjan yoo dabi iru eleyi to waye ni ọdun 1984 nibi tawọn eekan ere bọọlu Cameroon bii Roger Milla,Joseph-Antoine Bell ati Theophile Abega ti gbewuro soju ikọ Naijiria ti Stephen Keshi lewaju wọn pẹlu goolu 3-1. Ifidirẹmi mii tun waye fun Naijiria lọdun 1988 ni Afcon to waye ni Morocco nibi ti goolu kan lati ọwọ balogun ikọ  Cameroon Emmanuel Kunde ti dẹkun pa Naijiria nipasẹ pẹnariti. Ifẹsẹwọnsẹ to kan ni eleyi ti awọn mejeeji ti pade ni ilu Eko lọdun 2002. Nibi aṣekagba idije naa ti Naijiria ati Cameroon jijọ ṣagbatẹru rẹ, Cameroon naa lo tun fagba han Naijiria. Ifidirẹmi yii niwaju awọn alatilẹyin wọn dabi ẹni pe o sọ Cameroon di igi wọrọkọ to n dana ru fun Naijiria. Igbẹsan idanu ati ifigagbaja ni yoo gbode nigba ti Naijiria ba koju ara wọn ni abala komẹsẹoyọ . Igba ikẹẹdọgbọn ree ti awọn mejeeji yoo koju ara wọn ninu gbogbo idije ti yoo si jẹ igba kẹjọ ti wọn yoo koju nibi idije Afcon. Naijiria ni yoo dabi pe ọrọ gbe tori igba mejila ni wọn ti fagba han Cameroon ti wọn si jijọ gba ọmi lẹẹmẹjọ. Amọ ṣa lawọn ifẹsẹwọnsẹ to lagbara, Cameroon lo ṣagba ti wọn si ti gba ami ẹyẹ Afcon lẹmẹẹta ọtọọtọ dipo ẹẹmeji ti Naijiria gba a. Patrick Suffo to jẹ agbagbọọlu Cameroon tẹlẹ sọ fun BBC pe ''Cameroon ati Naijiria jẹ alamuleti, nitori naa wọn ni ifigagbagba to lamilaaka julọ lati ibẹrẹpẹpẹ. Nibi awọn ifẹsẹwọnsẹ to lagbara ni Cameroon ti maa n fakọyọ julọ'' Nkan ko fẹ ṣẹnu re fawọn ikọ mejeeji lati ibẹrẹ idije yi . Ẹẹkan pere ni Naijiria fi ẹsẹ arawọn gba bọọlu sawọn toun ti pe wọn ko awọn gbajugbaja atamatase bii Victor Osimhen,to jẹ agbabọọlu ọkunrin to fakọyọ julọ ni Africa wa si idije Afcon. Benedict Akwuegbu agbabọọlu tẹlẹ ri Naijiria sọ pe ''Akọnimọọgba wọn, Peseiro nilo atamataṣe mii ti yoo kun Osimhen niwaju.Goolu yoo wa ti a ba lo ilana  4-4-2 "" Mutiu Adepoju ṣafikun pe ''ko saaye fun aṣiṣe kankan paapa bayii taa n koju ikọ bi Cameroon, gbogbo anfaani to ba tẹwa lọwọ la gbọdọ ṣamulo rẹ nitori wọn le ma pada wa mọ“ Abala komẹsẹoyọ bi ti eyi to fẹ waye yii ni igba ikẹhin ti Naijiria ati Cameroon foju kan ara wọn ni Egypt lọdun 2019. Nibẹ, agbabọọlu Manchester United tẹlẹ, Odion Ighalo, jẹ goolu meji ninu mẹta ti Naijiria fi fagba han Cameroon to ṣe pe awọn ni wọn dade ife ẹyẹ fun wa sibi idije ọdun naa. ""Ifẹsẹwọnsẹ to lamilaaka julọ lo jẹ lagbo ere bọọlu Africa. Aya mi maa n ja nigbakugba ti Naijiria ba koju Cameroon.Mo wo aṣekagba idije ọdun 2000 nigba ti mo ṣi wa lọdọ.Ko tan lọkan mi pe Naijiria fidirẹmi.Mo lero pe Naijiria yoo jawe olubori lọjọ Abamẹta''-Lanre Vigo Mo wo a'sekagba Afcon ọdun 1984 nibi ti ikọ Naijiria ti fidi rẹmi lọwọ Cameroon. Ikọ wa toni gbona ju ti awọn alatako wa lọ.A kan nilo lati ṣatunṣe ba o ṣe koju wọn ni ka si fọkan si pe a gbọdọ jaweolubori ''-Anthony Adeboye,Akọnimọọgba. ''Bi ogun lo maa n ri  o nigbakugba ti Naijiria ba n koju Cameroon.Gbogbo eeyan lo mọ pataki ifẹsẹwọnsẹ yi nibi ti iyi orileede wa ti wa loju ọpọn.A ko le gbagbe awọn ifidirẹmi mẹta yoku to waye sẹyin tori naa bi igba pe a gbọdọ gbẹsan ni eleyi ri'' -Seun Savage, Akọnimọọgba."
"Ẹ wo ìdí táwọn ìyálọ́mọ fi ń jẹ Olubi, àti ọ̀pọ̀ ọ̀nà tí wọ́n ń gbà jẹ ẹ́,Yoruba ni tibi tire la dale aye, tibi tire la se ẹ́da eeyan, bi aye ire se wa, naa ni aye ibi wa. Ni ọjọ ikunlẹ ti alaboyun ba bimọ tan, bi wọn ba se n gbe ọmọ tuntun jade, ti Yoruba gbagbọ pe ire ni, naa ni wọn yoo tun gbe asopọ ẹjẹ ati ẹran jade ni ikun alaboyun, ti wọn n pe ni Olubi. Olubi ọmọ yii si lo jẹ iwulo fun ọmọ tuntun, lasiko to ba wa ninu oyun. Eyi lo n pese afẹfẹ́ fun lati ara iya rẹ amọ olubi yii ko wulo kankan mọ̀, boya fun ọmọ tabi iya rẹ lẹyin ibimọ. Ṣugbọn iyalẹnu lo jẹ lati gbọ pe awọn iyalọmọ kan maa n se olubi ọmọ yii, ti wọn yoo si jẹ bii ounjẹ lẹyin ti wọn ba bimọ tan nitori awọn idi kan to han si awọn nikan. Nibayii, awọn onimọ iwadii ni Fasiti Northwestern ti wa sekilọ fun awọn iyalọmọ lati dẹkun jijẹ olubi ọmọ wọn nitori ọpọ ewu to wa ninu rẹ. Awọn kan gbagbọ pe jijẹ ibi ọmọ kun fun ọpọlọpọ ohun aṣaralore bi Vitamin, to le se anfaani fun ilera obinrin, ti ọpọ awọn eeyan si ti gunle fun igba pipẹ. Bakan naa ni awọn kan sọ pe o fi abiyamo ni okun, to si ma ṣe anfaani fun omi ọmu ati awọn nnkan mi to ṣe ara loore. Fun awọn mii,  jijẹ rẹ le mu adikun ba irẹwẹsi ọkan fun abiyamọ lẹyin to ba bimọ, ati pe o tun le mu adikun ba inira ti obinrin n koju . Siwaju si, awọn kan tun gbagbọ pe jijẹ ibi ọmọ ma mu ibaṣepọ to dan mọran wa laarin iya ati ọmọ sugbọn awọn anfaani yii ni wadi ijinlẹ sayẹnsi ko le fidi rẹ mulẹ rara. Sugbọn iwadi Fasiti Northwestern ni ko ri ẹri kankan to safihan pe anfani wa ninu rẹ tabi ijamba wa ninu jije ibi ọmọ. Ileẹkọ Royal Midwives gbagbọ pe to ba wu obinrin, o le ni oun fẹ jẹ ibi ọmọ. Awọn onimọ iwadii yii ni olubi jẹ okun to n gbe afẹfẹ 'oxygen' atawọn eroja mi lati ara iya si ara ọmọ ninu oyun. Okun ọhun tun maa n fa awọn idọti inu ẹjẹ ọmọ kuro. Wọn fikun pe jijẹ olubi yii ko ṣiṣẹ kankan lara awọn iya ikoko, ko si tọ ki wọn maa jẹ. Aṣa ki iya maa jẹ olubi ọmọ yii bẹrẹ si n gbilẹ si lẹyin ti awọn gbajumọ kan atawọn alẹnulọrọ lori ayelujara bẹrẹ si n sọ iriri wọn lẹyin ti wọn jẹ olubi ọmọ wọn tan. Iroyin ni awọn obinrin kan maa n jẹ olubi naa ni tutu lai ṣe e, nigba ti awọn mii a maa se tiwọn, ti awọn miran a si maa yan ti wọn ki wọn to jẹ. Yatọ si jijẹ Olubi, awọn mii maa n lọ olubi naa pẹlu awọn eso mii, ti wọn a si mu bii ẹni mu ẹlẹrindodo. Ninu imọ eto ilera, bii idọti ni olubi ọmọ ri lẹyin ọjọ ikunlẹ nitori awọn kokoro aifojuri kan maa n wa lara rẹ."" Awọn onimọ sọ siwaju si pe pupọ obinrin to n jẹ olubi ọmọ wọn n ṣe bẹẹ lode oni nitori wọn ri awọn akẹẹgbẹ wọn to n ṣe bẹẹ. Onkọwe kan, Cynthia Coyle, onimọ-jinlẹ nipa ile-iwosan ni Ile-ẹkọ giga Northwwest, ni awọn obinrin to yan jijẹ ibi ọmọ, ni lati  ṣọra pupọ nipa ohun ti wọn fi sinu ara wọn lasiko oyun ati titọju ọmọ. O ni ko si ilana kankan nipa bi a ṣe le fi ibi ọmọ pamọ tabi ṣe jẹ. “Awọn obinrin yii ko mọ nnkan ti wọn n fi sinu arawọn.” Louise Sliverton ti ileẹkọ Royal College of Midwives ni ko si ẹri to peyw lati gba awọn obinrin ni imọran pe ki wọn ma jẹ ibi ọmọ. “O wu obinrin bẹẹ ni. “Amọ wọn gbọdọ mọ pe gẹgẹ bi ounjẹ ti a n gbe si ile, ni ibi ọmọ to si le bajẹ. Fun idi eyi wọn ṣe gbọdọ sọra ni bi ti wọn ba gbe pamọ si ati bi wọn yoo ṣe gbe pamọ."" O fikun ọrọ rẹ̀ pe ti obinrin ba fẹ gbe igbesẹ yii, o ni lati ba agbẹbi sọrọ saaju ko to bimọ lati le ṣe eto bi yoo ṣe ri ibi ọmọ naa gba. Dokita Daghni Rajasingam, agbẹnusọ fun ileẹkọ Royal of Obstetricians and Gynaecologists sọ pe oun ko ni gba obinrin ni amọran pe ko jẹ ibi ọmọ."
Bí ẹ kò bá san owó ìtúsílẹ̀, a kò ní tú àwọn obìnrin 53 tó wà ní àhámọ́ wa sílẹ̀ - ajínigbé ní Katsina,Awọn ajinigbe to ji awọn obinrin mẹtalelaadọta to sin iyawo lọ sile ọkọ ni ipinlẹ Katsina ti fi fọnran fidio sita to ṣafihan awọn ti wọn ji gbe Ọsẹ kini oṣu keji ọdun ni awọn obinrin yi kagbako lọwọ awọn ajinigbe yi nilu Damari ni ijọba ibilẹ Sabuwa ni Katsina . Inu ọkọ ti wọn fi gbe wọn lalẹ ni wọn wa ti awọn ajinigbepawo ti ji wọn gbe. Awọn fijilante mẹta kan togbiyanju lati doola awọn obinrin yi lo padanu ẹmi wọn. Lati igba naa titi di akoko yi, awọn agbofinro ko mọ pato ibi ti wọn wa titi ti wọn fi wa gbe fọnran fidio to safihan awọn obinrin naa sita Iṣẹju meji ati iṣẹju aaya ogun ni wọn fi ṣe fidio taa n wi yi. Ninu rẹ, a ri agbebọn kan to wọ aṣọ to jọ tawn ologun to si gbe ibọn dani. Wọn ṣafihan awọn obinrin to wa lẹyin wọn ti wọn wọ hijaabu ninu igbo ti wọn wa. Ninu awọn obinrin wọnyii awọn meji kan wa ti wọn gbe ọmọ lọwọ. Bẹẹ naa ni a ri iyawo ti wọn jigbe naa to wọ aṣọ to jọ tologun ti wọn si gbe ibọn kọ lọrun ti arakunrin kan si duro sẹgbẹ rẹ. Ninu alaye tawọn ajinigbe yi ṣe ninu fidio naa, wọn sọ pe awakọ ọkọ ti wn wa ninu rẹ ati iyawo ni awọn gbe ibọn kọ lọrun ninu fidio naa. ''Ti eeyan kankan ba n gbọ wa ki o yaju silẹ wo wa daada'' Gbolohun akọkọ ree ti eeyan kọkọ gbọ lẹnu awọn ajinigbe yi ninu fidio naa ti wọn gbe jade lọjọ Iṣẹgun. Ọrọ yi fi han pe awọn ajinigbe yi ko bẹru ẹnikẹni to ba gboya lati wa doola awọn obinrin naa lọwọ wọn. Ọkan ninu awọn agbebọn yi n sọ ede Fulfude ninu fidio naa ti eeyan kan si n tu si ede Hausa. Wọn sọ ninu fidio naa pe awọn ji obinrin mẹtalelọgọta gbe dipo mẹtalelaadọta ti ijọba kede pe wọn jigbe. Amọ ṣa ẹni to kọkọ sọrọ ninu fidio naa sọ pe eeyan mẹtalelaadọta lawọn ji gbe ki ẹlomiran ninu wọn to pe akiyesi rẹ pe mẹtalelọgọta ni. Wọn leri pe awọn yoo ṣeku pa iyawo naa ti wọn ko ba san owo idoola ẹmi yi. Lẹyin igba ti wọn sọr tan , a ri ti awọn obinrin naa bẹrẹ si sunkun ti wọn si n bẹ awọn alaṣẹ lati ran awọn lọwọ. ''Ẹ ṣaanu wa, ẹ dakun ẹ san owo naa ki wọn ma baa ṣe wa baṣubaṣu'' Wọn tẹnu mọ pe wọn ko ṣe nkankan fun awọn bayii amọ ''ẹ ṣaanu wa,ẹbẹ laa n bẹ ki ẹ ṣaanu wa'' Nigba to ya ni awọn ajinigbe naa kesi dirẹba ọkọ na lati bọ siwaju wa ṣalaye tẹnu rẹ. Oun naa sọ pe ki awọn eeyan ṣaanu awọn tori ijọba ko le gba awọn kalẹ. Awọn eeyan kan ni abule Damari  ti wọn ti ji awọn obinrin yi gbe sọ fun BBC pe iyalẹnu lo jẹ fawọn lati ri fọnran fidio yi. Iroyin to desi eti igbọ wa fihan pe niṣe lawọn eeyan  joko sita niwaju ile ati ṣọọbu ti wọn si n kẹdun awọn obinrin ti wọn ri ninu fidio yi. Amọ ṣa wọn lawọn ko le ba akọroyin wa sọrọ tori awọn alaṣẹ sọ pe awọn n gbe igbesẹ lati doola awọn obinrin wnyii lọwọ awọn ajinigbe. Adura lawọn mọlẹbi awọn obinrin yi ti BBC kan si sọ pe awọn n mura si ki Ọlọrun gba akoso da awọn eeyan wọn pada laaafia. Ọrọ aabo to mẹhẹ ni Naijiria ti jẹ ki ijinigbepawo gbalẹ kaakiri tibu toro Naijiria. Nibẹrẹ ọdun yi ni iroyin gbode pe awọn ajinigbe ji awọn ọmọ obinrin mẹfa gbe ni agbegbe Bwari lolu ilu Naijiria, Abuja. Lẹyin ti wọn lo aimọye ọjọ lakata wọn, wọn ṣeku pa ọkan ninu awọn ọmọbinrin yi ti wọn si tun gba owo itanran tawọn ọmọ Naijiria dajọ lati fi doola wọn. Amọ ṣa ijọba sọ pe awọn n tẹsiwaju nipa ipese aabo to peye ṣugbọn awọn onimọ sọ pe igbiyanju yi ku diẹ kaato. Amọṣa ijọba ipinlẹ Katsina ti fesi si fidio naa, paapaajulọ ipe awọn ajinigbe naa. Kọmiṣọna fun ọrọ abo ati abẹle ni ipinlẹ Katsina, Nasier Mu’azu ni ijọba yoo tubọ jawe sobi lori ipese abo, nipatakijulọ riri daju pe awọn obinrin to wa ni ahamọ awọn ajinigbe naa gba itusilẹ. Gẹgẹ bi o ṣe sọ, ara ọna lati fi han ijọba pe bi o ti wu ki wọn gbogun ti awọn to, awọn ṣi ni agbara pupọ. O ni tẹlẹ awọn agbebọn naa a maa lọ si awọn ilu nla lati kogun jawọn ti wọn a si tun ja wọn lole, ṣugbọn eyi ti rọlẹ, gẹgẹ bi o ṣe sọ. O ni ijọba ko ni fi aye gba eyi mọ, gbogbo igbesẹ ni yoo si tubọ gbe ju ti atẹyinwa lọ lati maa da awọn agbebọn naa lẹkun.
"Ẹ̀yin ìyàwó, ẹ máa dákẹ́ fáwọn ọkọ yín tí ìjà bá ṣẹlẹ̀, Mínísítà rọ àwọn obìnrin,Minisita ọrọ awọn obinrin, Uju Kennedy-Ohaneye ti rọ awọn aya lati maa dakẹ fawọn ọkọ ti ariyanjiyan ba ṣẹlẹ ninu ile. Kennedy-Ohaneye sọrọ yii nibi apero awọn kọmiṣọna ọrọ obinrin ni Naijiria to waye ni Ọjọru niluu Abuja. Minisita ni didakẹ fawọn okunrin lasiko ija yoo dẹkun lilu ara ẹni ati iku ojiji to le tibẹ wa. Minisita naa ni ""mo n bẹ awọn obinrin lati ma wa wahala nilẹ wọn. Ẹ jẹ ki a maa lepa alaafia ni ile wa, tori ti alaafia ba wa ninu ile, obinrin lo ni ipa to pọju lati ko nibẹ. Ẹ gbẹnu yin dakẹ! Fifun ọkunrin lesi ko da nkankan ju ki o yọri si iparun tabi iku lọ. Koda, o tun le yọri si ki awọn ọmọ di idakuda lawujọ. Gbigbe ẹnu dakẹ o tumọ si pe omugọ ni yin, bi ko ṣe ọlọgbọn."" Arabinrin Kennedy-Ohaneye ni ""iwọ ṣa gbe'nu dakẹ nigba ti ọkunrin ba n pariwo ti o n sọ oriṣiiriṣii. Wa a ri pe yoo pada wa bẹ ọ laipẹ, ti o ba jẹ ọkunrin to dara. Ti ki i ba ṣe ọkunrin to dara, iwọ ṣa fi i silẹ. Nitori pe ni ọpọ igba ti a ba sọrọ tabi fesi pada, o maa n ko iya jẹ awa obinrin ti ọpọ si maa n farapa. Ọkunrin yii kan naa to ti lu ẹ naa lo maa pada wa bẹ ọ. Ki lo wa fẹ ṣe fun un? Ṣe o maa pa a ni? Nitori naa, o ṣe pataki lati kiye sara."" Minisita ọrọ awọn obinrin ko ṣai kepe ijọba lati buwọlu ofin ti yoo ṣe agbekalẹ ile ẹjọ alagbeka ti yoo maa ri awọn ẹsun to nii ṣe laarin ọkunrin si obinrin. O ṣèlérí lati ṣiwaju iwọde ifẹhonuhan lọ si ọfiisi minisita eto idajọ pe ki ijọba buwọlu ofin naa."
"Ìdí tí òògùn ìfètòsọ́mọbíbí fi má ń ní ìpalára fún àwọn obìnrin,Awọn oogun idena ọmọ bibi ti jẹ ohun pataki laarin tọkọ taya, paapaa laarin awọn obinrin ti wọn fẹẹ fi aaye silẹ fun ọmọ bibi ati lati ṣeto igbe aye mọlẹbi wọn. Oriṣi oogun ifetosọmọbibi lo wa,  to si bẹrẹ lati ori eyi ti wọn n fi si oju ara, eyi ti wọn n gba bi abẹrẹ ati rọba idaabobo, to fi mọ awọn eyi ti wọn n fi si ara obinrin, ati awọn miran. Ọpọ awọn obinrin ni wọn maa n ri anfaani ninu lilo oogun to n dena oyun ati ọmọ bibi, ṣugbọn ti awọn miran maa n sọ pe awọn maa n koju ọpọlọpọ iṣoro lẹyin ti wọn ba lo awọn oogun naa tan. Lara awọn iṣoro tabi adojukọ ti ọpọ awọn obinrin maa n koju lẹyin ti wọn ba lo awọn ogun to n dena oyun yii ni, bi wahala nnkan oṣu ati ki wọn maa sanra si i. Awọn miran tilẹ maa n ni irora ninu ọyan, ori fifọ, aini ifẹ si ibalopọ, ki omi maa da loju ara wọn, ati bẹẹbẹẹ lọ. Iyawo ile kan, to tun jẹ ọlọmọ mẹta ati ẹni ọdun mẹrinlelọgbọn, Hajiya Maryam ṣalaye fun BBC pe o ti to ọdun mẹjọ bayii toun ti n lo ogun to n dena ọmọ bibi, ati pe ajọsọ laarin oun pẹlu ọkọ oun ni lati maa lo o. “Ọdun marundinlọgbọn ni mo wa nigba ti mo wọ ile ọkọ, ki n to ṣegbeyawo, mi o sanra rara, igba ti mo de ile ọkọ mi lẹyin oṣu mẹrin ni mo to loyun. “Lẹyin oṣu mẹjọ ti mo bimọ ni mo tun loyun miran, nigba ti a ko mura rẹ silẹ rara, mo si mọ pe inu ọkọ mi ko dun sii. “Lẹyin naa ni ọkọ mi sọ pe ka lọ si ọsibitu lati lọ ri dokita, ki wọn le gbe wa sori eto ifeto sọmọ bibi.” Ninu gbogbo oriṣiriṣi eto ti dokita ṣalaye fun tọkọ-taya yii, Maryam gba lati maa gba abẹrẹ oloṣu mẹta-mẹta. Abẹrẹ akọkọ ti wọn kọkọ fun Maryam jẹ ko maa bi lera-lera, to si tun n koju iṣoro inu rirun, bo tilẹ jẹ pe lẹyin ọsẹ kan, lo sọ pe ara oun ṣẹṣẹ balẹ, to si pada bọ sipo. “Lẹyin oṣu mẹta, mo pada lọ si ọsibitu lati gba abẹrẹ miran, abẹrẹ naa tun jẹ ki n maa bi, ki inu si tun maa run mi.” Ipenija miran ti Maryam tun koju lẹyin to gba abẹrẹ ọhun, ni pe kii ri nnkan oṣu oun rẹ lasiko to ba yẹ. “Ẹẹkan laarin oṣu mẹta ni mo maa n ri nnkan oṣu mi. Nigba ti mo ṣalaye fun dokita, o sọ pe iyẹn kii ṣe iṣoro rara. Mi o mọ pe o maa di bẹẹ rara. “Lẹyin bi ọdun meji ataabọ ti mo ti bẹrẹ sii gba abẹrẹ to n dena ọmọ bibi yii, mo bẹrẹ sii ṣakiyesi pe mo n sanra sii, o si n ṣakoba fun mi. “Mo ṣalaye fun ọkọ mi pe abẹrẹ idena oyun ti mo n gba ti n jẹ ki n maa sanra, ṣugbọn niṣe lo sọ fun mi pe rara, wi pe ounjẹ ti mo n jẹ ni.” O ni ipo ti oun ba ara oun ti wa n jẹ ki oju maa ti oun, ati pe niṣe lo tun n da wahala silẹ laarin oun ati ọkọ oun. O ni oun tun ti wa n ri bi ẹni pe ọkọ oun ko fẹẹ sunmọ oun, ko si fẹ ki wọn jọ maa wa papọ. “Ọkọ mi kii ba mi sọrọ, ṣugbọn lẹẹkan, o sọ fun mi pe mo ti padanu itara ti mo ni, bi mo si ṣe maa dunnu si nnkan ti dinku. “Gbogbo nnkan lo ti yi pada, ko dabi igba to maa n fẹ wa pẹlu mi tẹlẹ mọ.” O ni lẹyin ọdun toun ti n gba abẹrẹ naa, o loun loyun miran, toun si fi oyun naa bi ibeji. Maryam tẹsiwaju pe inu oun ko dun si oogun idena oyun toun n lo, nitori pe niṣe lo n mu ki oju ti oun lati jade, paapaa pẹlu ọkọ rẹ, nitori pe ko si ni ipo to wa tẹlẹ mọ. Bakan naa, Faiza, ẹni ọdun mejidinlọgbọn sọ fun BBC pe lati igba ti oun ti n lo oogun ifeto sọmọ bibi yii, oun kii ri nnkan oṣu oun daadaa bii ti tẹlẹ mọ. O ni ẹẹkan laarin oṣu mẹfa ni oun maa n ri nnkan oṣu oun. “Nigba ti mo rii pe awọn iṣoro ti n dojukọ ti n pọ, mo pada lọ si ọsibitu lati sọ fun dọkita pe mi o fẹ eto ti wọn ṣe fun mi. “Lakọkọ, mi o ni imọlara kankan, mi o bi, mi o ja wa silẹ, ṣugbọn lẹyin bi oṣu meloo kan, mo bẹrẹ sii ni ifẹ fun nnkan. “Mo ṣakiyesi pe igbe aye mi n yi pada daadaa, maa kan maa rii pe inu mi kii dun, mi o fẹ maa sunmọ ibi ti ọkọ mi ba wa, koda, to ba wa ba mi, maa kan sun nilẹ lati tẹ ẹ lọrun lasan ni, eyi ti kii tẹ oun funra rẹ lọrun. “Loṣu kan, ifẹ lati ni ibalopọ maa kere, to ba tun ya, yoo tun lọ soke.” Faiza sọ pe ipo naa ko tẹ oun lọrun rara, ṣugbọn to ni oun dupẹ lọwọ Ọlọrun pe ohun gbogbo lo ye ọkọ oun. Ọpọ awọn obinrin ni wọn n koju oriṣiriṣi iṣoro nipa lilo oogun tabi gba abẹrẹ ifetosọmọbibi, ati pe nigba miran, awọn miran kii koju iṣoro kankan, tabi ki iṣoro ti wọn n koju ma to nnkan. Dokita Kabir Dara, to jẹ dokita agba nipa eto ilera awọn obinrin, ti awọn oloyinbo n pe ni Gynecologist ni ile iwosan Dara Specialist Hospital, ipinlẹ Katsina sọ fun BBC pe iṣoro wa ninu awọn oogun ifeto sọmọ bibi, ṣugbọn lara awọn nnkan ti awọn eeyan wọnyi sọ ko ni nnkan ṣe pẹlu awọn ogun naa. O ni kẹmika ni pupọ awọn oogun to n dena oyun, eyi to ni pupọ awọn obinrin to ba lo o yoo ri ayipada ninu ara wọn. O ni, o tun nii ṣe pẹlu iru obinrin to ba lo awọn oogun wọnyi. Dokita Dara ṣalaye pe nitori naa ni awọn eleto ilera fi maa n gba awọn eniyan ni imọran lati kọkọ wa ri awọn akọṣẹmọṣẹ, ki wọn le mọ eyi ti yoo ba wọn lara mu lati lo. “Oriṣiriṣi ọna ni awọn oogun yii pin si. Awọn kan to jẹ pe bi obinrin ba ṣe, o le paarọ rẹ, o si le bimọ. ""Awọn miran si wa to jẹ pe titi lai ni, to jẹ pe bi obinrin ba ṣe e, ko tun le bimọ mọ. “Awọn oogun to n dena oyun ti wọn n lo yii dabi oogun oni horo ni, o si ni awọn eyi to jẹ pe inu ile ọmọ lo maa wa. Awọn miran si wa to jẹ pe abẹ ara lo maa wa, ati pe gbogbo wọn lo ni ọjọ ati oṣu ti wọn le lo, bẹẹ lo tun nii ṣe pẹlu ọjọ ori Awọn oogun wọnyi lo ni oriṣiriṣi awọ, awọn kan wa ti obinrin le gba lasiko to ba n fun ọmọ lọyan lọwọ. Awọn eyi si dara fun awọn obinrin nitori pe o ni awọn eroja ninu to ba ara obinrin mu. “Awọn eyi maa n dena ẹyin to n di ọmọ lati dide, bi awọn ẹyin wọnyi ko ba si gbera, ko si ọna ti obinrin le gba lati fi loyun. O dara lara, ojoojumọ si ni wọn maa n lo.” Ṣugbọn dokita yii sọ pe iṣoro to wa ninu eyi ni pe o le ni ipalara bii ori fifọ, ko maa rẹ eeyan, tabi eeyan maa tobi tabi tiirin. Dokita yii sọ pe ayipada to n waye ninu nnkan oṣu le jẹ eyi to waye lati ara awọn abẹrẹ tabi eyi ti wọn n fi si abẹ ara. O ni eto gbigba abẹrẹ tabi lilo eyi ti wọn n fi si oju ara lẹ dena ki obinrin pada loyun, ati pe lati dena ẹyin ti yoo doyun ni. Bẹẹ lo sọ pe o maa n gba asiko, ati pe ilana ti awọn eyi maa n tẹle maa n jẹ ki oju ara jona, to ba si ti jona, o ṣee ṣe ki obinrin ma ri nnkan oṣu rẹ fun ọpọ oṣu. “Bi obinrin ko ṣe nnkan oṣu fun ọpọ oṣu, o maa ṣakiyesi pe to ba pada wa, niṣe lo maa sare wa gbuurugbu. “O maa n gba asiko ko to ṣiṣẹ. O nii ṣe pẹlu iru ẹjẹ to wa lara eeyan ko to di pe o bẹrẹ sii ṣiṣẹ. “Ati pe eyi ti wọn n fi sinu ile ọmọ, kii dena ẹyin to n dọmọ lati wa. Nigba ti awọn ẹyin yẹn ba wa, o maa nilo lati kọja, eyi ni yoo si dena ki nnkan oṣu lọ bo ṣe yẹ, to si le fa ki inu maa run obinrin. Nipa wahala to n ṣẹlẹ laarin ọkọ ati iyawo ẹ, dokita naa sọ pe kii ṣe oogun yii lo n fa a, o ni o kan maa n jẹ ki ifẹ si ibalopọ dinku ni. Dokita Kabir gba awọn eeyan niyanju pe ọrọ tọkọ-taya gbọdọ ye ara wọn daadaa ko to di pe wọn pinnu lati lo oogun tabi gba abẹrẹ to n dena oyun. “Nigba miran, o le jẹ ọkunrin lo maa kan an nipa fun obinrin lati lọ lo oogun yii, ko si jẹ pe ko wu obinrin inaa lati ṣe e, nibẹ yẹn, ẹ maa rii pe ko si ifẹ laarin wọn. “Niwọn igba to ba wu lati loyun, ti ọkọ ko si fẹ, ti wọn ko si sọ asọyepọ lati wa ọna abayọ, iṣoro le waye, ko si ma gba ifẹ laaye ninu ẹbi wọn.”"
"Ṣé lóòtọ́ọ́ ni Baba Ijesha ti gba ìtúsílẹ̀ lọ́gbà ẹ̀wọ̀n? Àlàyé rèé,Lati bi ọjọ meloo kan bayii ni fidio kan lori ayelujara ti n ṣafihan pe gbajugbaja oṣere Olanrewwaju James ti ọpọ mọ si Baba Ijesha ti gba itusilẹ ni ọgba ẹwọn. Ni ọdun 2022 ni ile ẹjọ kan niluu Eko dajọ pe o jẹbi ẹsun ifipabanilopọ pẹlu ọmọdebinrin kan, ti ile ẹjọ naa si ran an lẹwọn ọdun mẹrindinlogun. Amọ, nigba ti o n ba BBC Yoruba sọrọ, ajafẹtọọ to tun jẹ oludasilẹ ẹgbẹ ijafẹtọ ọmọniyan ti wọn ni Vanguard Liberation, Kọmureedi Aghedo kehinde Stephen sọ pe Baba Ijesha ko tii gba itusilẹ. O ni iroyin ofege lasan l'awọn eeyan kan n gbe kaakiri. Ọgbẹni Stephen ni ""Baba Ijesha ko tii gba itusilẹ, amọ a n wo ohun to maa ṣẹlẹ pẹlu ẹjọ kotemilorun ti o pe. Fidio táwon eeyan kan n gbe kiri lori ayelujara jẹ fidio igba ti wọn kọkọ fi Baba Ijesha silẹ ni ahamọ nigba ti igbẹjọ rẹ fi n lọ lọwọ. Ti Baba Ijesha ba ti gba ominira, gbogbo awọn akọroyin lo maa gbọ, oun gan an maa ti ṣe ifọrọwanilẹnuwo pẹlu awọn oniroyin. A o mọ awọn to wa nidii fidio ti wọn n gbe kiri lori ayelujara."" Kọmureedi Stephen wa lara awọn to duro lati rii pe idajọ ododo waye lori ọrọ Baba Ijesha. Ile-ẹjọ pataki kan ti Ikeja niluu Eko dájọ́ pe gbajugbaja  oṣere Olanrewaju James, ti a n pe ni Baba Ijesha jẹbí esun ifipa banilopo ọmọ ọdun merinla kan. Adajo Oluwatoyin Taiwo, ninu idajo wakati meji lojo òní , da Baba Ijesha lebi fun iwa aisedede si omo kan, ilokulo ibalopo, ati igbidanwo ifipabanilopo ibalopo. Adajo Taiwo ni awọn olupẹjọ fidi rẹ mulẹ pe lootọọ ni Baba Ijesha fi ipa ba ọmọdebinrin lopọ. Odun 2021 ni igbẹjọ naa bẹrẹ lẹyin ti akẹgbẹ Baba ijesha, Princess wọ ọ lọ sile ẹjọ nitori pe ẹrọ ayaworan CCTV to wa ninu ile rẹ tu aṣiri bi Baba Ijesha ṣe n fi ọwọ riun ọmọdebinrin ti Princess jẹ alagbatọ fun lara ati ni kake gẹgẹ bi igbaradi lati baa ni ajọṣepọ."
Àwọn àǹfààní tí Zobo le ṣe fún ara rẹ, àti ipa tó le ni lára aláboyún,Ènìyàn kan tó gbajúmọ̀ lórí ayélujára ló gbé fọ́nrán kan jáde pé òun kò tún báwọn mu zobo mọ́ nínú oyún. Ó ní ìdí ni pé òun mu zobo nínú oyún tó sì fa kí ọmọ máa mú òun kalẹ̀ nígbà tí ọmọ kò ì tíì tó bí. Èyí ló mú kí ọ̀pọ̀lọpọ̀ ènìyàn máa sọ ìrírí wọn nígbà tí wọ́n mu zobo nínú oyún àti ohun tó ṣe lára wọn. Ẹni tó gbé fídíò náà jáde ṣàlàyé pé òun kò gbàgbọ́ pé zobo máa ń fa kí oyún wálẹ̀ lára ènìyàn tẹ́lẹ̀, tí òun sì rò pé àhesọ lásán ni àmọ́ ó jọ pé òótọ́ ni pé zobo máa ń ṣe àwọn nǹkan náà. Ó ní òun ti gbọ̀gbọ́ pé lóòótọ́ ló máa ń fa kí oyún wálẹ̀ lára obìnrin. Ó ní nígbà tí oyún òun wà ní oṣù mẹ́rin ni òun kọ́kọ́ mú zobo nínú oyún, ó ní kò pẹ́ tí òun mu zobo náà ni inú bẹ̀rẹ̀ sí ní run òun àmọ́ òun kò kà á sí rárá pé zobo tí òun mu ló fà á. Ó fi kun pé àwọn ará ilé wá ṣèkìlọ̀ fún òun láti má mu zobo mọ́ nítorí ó máa ń ba oyún jẹ́ àmọ́ tó ní zobo ló máa ń wu òun mu nínú oyún. Lẹ́yìn tó gbé fídíò náà jáde ni ọ̀pọ̀ àwọn obìnrin jáde láti sọ̀rọ̀ nípa ìrírí wọn, tó sì fa awuyewuye lórí ayélujára. Èyí ló mú kí BBC ṣe ìwádìí lórí ohun mímu yìí nítorí ọ̀pọ̀ ènìyàn ló fẹ́ràn rẹ̀ látara àwọn àǹfàní púpọ̀ tó ní fún ìlera ènìyàn pàápàá obìnrin. Zobo jẹ́ ohun mínu tó ní ọ̀pọ̀lọpọ̀ àǹfàní fún obìnrin lásìkò tí wọ́n bá ń ṣe nǹkan oṣù lọ́wọ́ àti lẹ́yìn tí wọn kò bá ṣe nǹkan oṣù mọ́ rárá. Ó máa ń ṣe ẹ̀dọ̀, àti àwọn ẹ̀yà ará mìíràn ní àǹfàní, tó sì máa ń dènà irun jíjá àti bẹ́ẹ̀ bẹ́ẹ̀ lọ. Àjọ ilẹ̀ Amẹ́ríkà kan, National Library of Medicine ní zobo dára púpọ̀ fún àgọ́ ara tí ènìyàn bá mú un ní ìwọ̀ntúnwọ̀nsì. Onímọ̀ nípa oúnjẹ kan, Onoja Deborah sọ fún BBC pé àwọn èròjà tó dára, tó sì máa ń ṣe ara lóore tó pọ̀ gan. Onoja ní àwọn èròjà bíi flavonoids àti anthocyanins tí wọ́n máa ń mú àìsàn ọkàn àti ààrùn jẹjẹrẹ jìnà sí ènìyàn. Dókítà Olowofoyeku náà sọ pé àwọ̀ zobo ìyẹn àwọ̀ pupa rẹ̀ ní àǹfàní tó máa ń mú bá ara. Bákan náà ló ní iṣẹ́ tí zobo máa ń ṣe tako oyún ìju àti pé ó máa ń pèsè ẹ̀jẹ̀ fún ara. Ó ṣàlàyé pé zobo dára fún ẹni tó bá fẹ́ mójútó ara sísan rẹ̀ nítorí zobo kìí jẹ́ kí èèyàn tóbi rárá. Ó fi kun pé zobo ní bí ó ṣe máa ń ní ipa lórí amylase enzyme èyí tó máa ń mú àdínkù bá bí ẹ̀yà ara ṣe máa ń gba àwọn oúnjẹ tó máa ń fúnni lágbára. Ó ní èyí sì lè mójútó bí èèyàn ṣe lè tóbi tó. Onoja ní ìwádìí ti fi hàn pé èròjà anthocyamins máa ń ṣe àmójútó bí ẹ̀jẹ̀ ṣe ń rìn lára tó sì máa ń mú àdínkù bá ẹ̀jẹ̀ ríru. Bẹ́ẹ̀ náà ló ní zobo ní àwọn èròjà tó máa ń mójútó bí èèyàn ṣe máa ń tọ̀. Tí Dókítà Abosede sì sọ pé ohun tí èyí túmọ̀ sí ni pé bí èèyàn bá ṣe ń tọ̀ ni yóò máa tọ sodium tó máa ń fa ẹ̀jẹ̀ ríru kúrò lára. Dókítà Abosede tún ṣàlàyé pé zobo dára láti fi ṣètọ́jú àwọn àìsàn jẹjẹrẹ kan. Ó sọ pé ó ní bí ènìyàn ṣe lè se zobo tó lè fi mú ìwòsàn bá ẹni tó bá ní àìsàn jẹjẹrẹ. Àmọ́ ó ní bí wọ́n ṣe máa ń pèèlò zobo fún ìtọ́jú àìsàn jẹjẹrẹ yàtọ́ sí èyí tí àwọn èèyàn máa ń mú gẹ́gẹ́ bí ẹlẹ́rìndòdò. “Dípò omi tí àwọn máa ń lò láti fi se zobo, ọ̀tọ̀ ni nǹkan tí wọ́n máa ń lò láti fi se zobo tí wọ́n máa ń lò láti fi wo àìsàn jẹjẹrẹ. Dókítà Abosede Olowofoyeku tó jẹ́ ọ̀mọ̀wé nínú ìmọ̀ “Drug Discovery and Development From Nature” oríṣiríṣi ọ̀nà ni wọ́n máa ń gbà pèlò ewé zobo kí ó tó di mímu àti pé ọ̀nà tí wọ́n bá gbà pèèlò rẹ̀ ni yóò sọ irú iṣẹ́ tí yóò ṣe lára. Lára àwọn ọ̀nà tí wọ́n máa ń gbà pèèlò rẹ̀ ni síse ewé zobo fún ó kéré tán wàkátì kan kó tó di mímu. Ọ̀nà mìíràn tí wọ́n máa ń gbà sè é ni dída ewé náà sínú omi tó bá gbóná, tí wọn yóò sì yọ tó bá ti toró tán. Ọ̀nà kẹta ni dída ewé zobo sínú omi tútù fún ọjọ́ mẹ́ta kí wọ́n tó yọ omi rẹ̀. Dókítà Olowofoyeku ní tó bá jẹ́ ọ̀nà kẹta ni aláboyún bá lò láti fi pèèlò zobo kí ó tó mu ún, ó ṣeéṣe kí oyún náà wálẹ̀. Ó ṣàlàyé pé ọ̀nà pípéèlò zobo nípa síse ewé zobo fún wákàtí ó kéré tán kí èèyàn tó mu ún ni ọ̀nà tó dára jùlọ láti pèèlò rẹ̀ fún aláboyún. Ó ní gbogbo ọ̀nà mẹ́ta yìí ló ní iṣẹ́ kọ̀ọ̀kan tí wan máa ń ṣe lára. Ó fi kun pé nínú àwọn èròjà aṣaralóore tó wà nínú zobo tó máa ń mú kí oyún wálẹ̀ jẹ́ èyí tí kò rí ara gba iná rárá. “Ìdí nìyí tó fi jẹ́ pé iṣẹ́ ọ̀tọ̀ọ̀tọ̀ ló máa ṣe nígbà tí ẹ bá fi omi gbígbóná tàbí omi tútù sè é.” Bákan náà ló tún tẹ̀síwájú pineapple tí ọ̀pọ̀ ènìyàn máa ń lò láti fi ṣe adùn fún zobo náà ní èròjà tó lè ba oyún mọ́ èèyàn lára pàápàá inú rẹ̀ gangan. “Ọ̀pọ̀ èèyàn ló máa ń lo pineapple láti fi ṣe àdùn fún zobo wọn, àmọ́ jíjẹ inú pineapple kò dára fún ẹni tọ bá lóyún. “Inú pineapple ní èròjà tó ń jẹ́ “bromelain” tó máa ń fa kí ọmọ mú aláboyún láìpá ọjọ́. Dókítà náà ṣàlàyé pé ọ̀nà tó dára láti se zobo fún aláboyún tó bá fẹ́ lo pineapple ni láti yọ inú rẹ̀ dànù kí wọ́n sì se ara rẹ̀ jiná dáadáa nítorí bromelain máa ń wà lára rẹ̀ náà. Onímọ̀ oúnjẹ Onoja ni bí zobo ṣe da lára, tó sì ní àwọn àǹfàní tó ps tó ń ṣe fún àgọ́ ara náà ló ní àwọn ìpalára tó lè mú bá èèyàn tí ó bá pọ̀ lápọ̀jù. Lára àwọn ìpalára tí wọ́n ní ó lè fà ni iní rírun, kí ìfúnpá èèyàn lọlẹ̀ ju bí ó ṣe yẹ lọ àti pé ó lè mú àyípadà bá ipá oògùn tí èèyàn bá ń lògùn lọ́wọ́. Onoja ní zobo lè fa kí ìfúnpá èèyàn lọlẹ̀ púps tí èèyàn bá ń mu zobo pupọ̀ àti pé kò da fún ẹni tó bá máa ń ní ẹ̀jẹ̀ ríru láti máa mú pẹ̀lú àwọn oògùn tí wọ́n bá fún. Bákan náà ni dókítà Abosede ní zobo le fa kí èèyàn máa yàgbẹ́ gbuuru tí àwọn èròjà tí wan bá fi pèèlò rẹ̀ bá lè fà á. Ó wòye pé kìí ṣe zobo fúnra rẹ̀ ló máa ń mú èèyàn yàgbẹ́ bíkòṣe àwọn nǹkan tí wan máa ń sèpọ̀ pẹ̀lú rẹ̀.
''N25,000 owó LAPO ni mo fi bẹ̀rẹ̀ iṣẹ́ 'Cake' ṣíṣe, àmọ, mò ń pa N70,000 lójúmọ̀ báyìí'',Ẹgbẹrun mẹẹdọgbọn ni Arabinrin Tosin Ibiwoye fi bẹrẹ isẹ ''cake'' ṣiṣe, amọ, lonii o sọ pe iṣẹ naa ti di nla ti o si ni ere tabua lori. Ibiwoye to jẹ oludasilẹ ileeṣẹ ileeṣẹ ‘AS Cakes & Pastries niluu Ilorin sọ pe ''mo lọ ya ẹgbẹrun mẹẹdọgbọnowo LAPO ti mo fi gba ṣọọbu nigba yẹn ni ọpọlọpọ ọdun sẹyin. Ẹgbẹrun mẹẹdọgbọn ọhun lo wa di ẹgbẹrun lọna ọgọta, ẹgbẹrun lọna aadọrin lojoojumọ.'' Ibiwoye to ti bẹrẹ iṣẹ yii fun bii ogun ọdun ṣalaye pa ọpọlọpọ eeyan ni oun ti kọ ni iṣẹ ọhun. Ọmọ iṣẹ mẹrindinlaadọta ni Arabinrin Ibiwoye ni bayii. ''Lẹnu iṣẹ yii, awa naa n ni ọkọ, oriṣiriṣii mọtọ. A n kọ ile, a n ran ọmọ lọ ile ẹkọ, emi gan tun n san owo oṣu fawọn to kẹkọọ jade. Ki lo tun wa ku lẹnu iṣẹ yii ti eeyan ko tii gbe ṣe?'' Ibiwoye ni oun ko le gba iṣẹ ijọba tori owo nla ni oun n ri nibi iṣẹ oun.
Ilé ìwòsàn já aláìsàn táwọn ẹbí rẹ̀ pa tì síwájú ṣọ́ọ̀bù ọkọ rẹ̀ ní Ibadan,Báwo la fẹ́ ṣe èyí sí ni ọ̀rọ̀ tó gba ẹnu àwọn ará àdúgbò Desalu, Odo-Ona ní ìjọba ìbílẹ̀ Ibadan South-West, ìpínlẹ̀ Oyo nígbà tí àwọn òṣìṣẹ́ ilé ìwòsàn tí a kò tíì mọ orúkọ rẹ̀ ṣe gbé aláìsàn kan lọ sí iwájú ṣọ́ọ̀bù ọkọ rẹ̀. Aláìsàn náà, tí wọ́n pè orúkọ rẹ̀ ní Blessing Ayeni ni àwọn òṣìṣẹ́ ilé ìwòsàn ọ̀hún lọ já kalẹ̀ síwájú ṣọ́ọ̀bù ọkọ rẹ̀ lọ́jọ́ Ẹtì, ọjọ́ Kọkàndínlógún oṣù Kìíní ọdún 2024. Gẹ́gẹ́ bí ohun tí àwọn ènìyàn tí ìṣẹ̀lẹ̀ náà ṣojú wọn ṣe sọ, àwọn òṣìṣẹ́ ilé ìwòsàn náà ní láti ọdún tó kọjá ni ọkọ àti àwọn ẹbí Blessing kò wá bèèrè rẹ̀ ni ilé ìwòsàn mọ́. Wọ́n ní ìdí nìyí tí àwọn fi gbe lọ sí ẹnu ọ̀nà ṣọ́ọ̀bù ọkọ rẹ̀ níbi tó ti ń ta ọtí nítorí kò sí nǹkan tí àwọn lè ṣe lórí ọ̀rọ̀ Blessing mọ́. Ilé iṣẹ́ ìròyìn TribuneOnline ní ìwádìí àwọn fìdí rẹ̀ múlẹ̀ pé àwọn òṣìṣẹ́ ilé ìwòsàn ọ̀hún sọ fún àwọn ará àdúgbò náà pé ọ̀pọ̀ ìgbà ni àwọn tí yọjú sí ọkọ Blessing ní ṣọ́ọ̀bù pé kó wá san owó tí àwọn fi ń tọ́jú ìyàwó rẹ̀ àmọ́ tí kò ní yọjú sí àwọn rárá. Wọ́n tún ní àwọn ẹbí Blessing kọ́kọ́ máa ń yọjú sí ilé ìwòsàn àmọ́ tí wọn kò wá mọ́ nígbà tó yá. TribuneOnline ṣàlàyé pé nígbà tí àwọn dé àdúgbò náà, Blessing ṣì wà ní ilẹ̀ tí àwọn òṣìṣẹ́ ilé ìwòsàn náà ja sí lábẹ́ oòrùn, tí àwọn ará àdúgbò sì ń wò ó níran. Àwọn ará àdúgbò ṣàlàyé pé ìdí tí àwọn kò fi súnmọ́ Blessing ni pé àwọn òṣìṣẹ́ ilé ìwòsàn tí wọ́n gbe kalẹ̀ ní kí àwọn súnmọ nítorí pé àìsàn tó ń ṣe é máa ń ràn. Gbogbo ìgbìyànjú àwọn akọ̀ròyìn láti rí ọkọ Blessing ló já sí pàbó, ṣọ́ọ̀bù rẹ̀ wà ní títì pa lásìkò tí à ń kó ìròyìn yìí jọ.
Wọ́n gé orí akẹ́kọ̀ọ́bìnrin ọmọ Kenya, ọlọ́pàá mú afurasí ọmọ Nàìjíríà méjì,Ileeṣẹ ọlọpaa orilẹede Kenya ti mu ọmọ Naijiria meji lori ẹsun iṣekupa akẹkọọ ọmọ kenya kan, Rita Waeni Ni ọjọ kẹrinla oṣu Kini ọdun 2024 yii ni wọn ri ara Rita ti wọn ti ge wẹlẹwẹlẹ,  ninu ọra ikodọtisi ninu ile kan niluu Nairobi. Ileeṣẹ ọlọpaa ni ko si ori ọmọbinrin, ẹni ogun ọdun mọ lara rẹ, ati pe foonu rẹ atawọn nkan ini rẹ mii naa di awati. Awọn afurasi meji ọhun lati Naijiria ti farahan nile ẹjọ amọ ile ẹjọ ko tii sọ ohun kan nipa wọn. Awọn ọlọpaa rọ adajọ majisireeti ko yọnda awọn afurasi naa kawọn le ko wọn si atimọle titi di ọjọ kọkanlelọgbọn oṣu Kini yii, adajọ si gba ẹbẹ naa. Iku Waeni ti mu ki ọpọ eeyan ke pe ijọba lati pese abo to peye fawọn obinrin. Ẹwẹ, awọn ọmọ Kenya mẹrin mii naa ti wa ni atimọle lori iṣẹlẹ yii bakan naa, nigba tawọn ọlọpaa tun ti mu ẹlomiran to ti n fi iwe igbeluu orilẹede Mozambique rinrin ajo. Nigba ti o n gbiyanju lati rinrin ajo kuro ni Kenya ni wọn fi ọwọ ofin mu un. Ileeṣẹ ọlọpaa Kenya ni William Ovie Opia ati Johnbull Asbor ni orukọ awọn afurasi ọmọ Naijiria naa. Wọn ni ọjọ ti lọ lori iwe igbeluu Ọgbẹni Opia nigba ti Asbor ti padanu iwe igbeluu tiẹ ni bi ọdun meji sẹyin. Oriṣiiriṣii nkan bi ọbẹ alapata ati aake lawọn ọlọpaa lawọn ba nile awọn mejeeji. Ileeṣẹ ọlọpaa gbagbọ pe o ṣeeṣe ko jẹ awọn nkan yii ni wọn lo lati ṣekupa Rita to jẹ akẹkọọ ile ẹkọ giga fasiti. Ọgbẹni Opia ṣalaye pe oun ra aake ti wọn ba nile oun lati maa fi daabo ara oun ni. Ilu Ndenderu ti ko jina si Nairobi lawọn ọlọpaa ti mu awọn ọmọ Naijiria naa. Ileeṣẹ ọlọpaa ni ibi tawọn ti mu awọn mejeeji ko jina si daamu oni kan nibi ti wọn ti ri ori Rita ati foonu rẹ atawọn nkan rẹ mii to di awati. Ẹbi Rita ko tii lanfani lati ri ori eeyan tawọn ọlọpaa lawọn ri. Ọsẹ to kọja ni ẹbi ọmọbinrin to doloogbe naa sọ pe awọn to ji i gbe beere ẹgbẹrun mẹta dọla le lọgọrun owo dọla(($3,100) ki awọn to le fi i silẹ. Bi wọn ṣe pa Rita ti wọn si kun un welewele jẹ kayeefi fun ọpọ eeyan ni Kenya. Oniruuru ẹgbẹ ajafẹtọọ atawọn ẹgbẹ ajijagbara fawọn obinrin ti pinnu lati ṣe ifẹhonuhan lori iwa ipa sawọn obinrin to n pọ sii. Iṣekupa awọn obinrin ti pọ sii lorilẹede Kenya lati ibẹrẹ ọdun 2024 yii.
Wo àwọn ohun tó yẹ kí o mọ̀ nípa gbajúgbajà akàròyìn NTA, Aisha Bello tó jáde láyé,Aarẹ Naijiria, Bola Tinubu ti ṣedaro iku ogbontarigi akaroyin to jade laye, Aisha Bello Mustapha. Ninu atẹjade kan ti agbẹnusọ Tinubu, Ajuri Ngelale buwọlu, o ni oloogbe naa jẹ okan gboogi lara awọn agbohunsafẹfẹ to lamilaka julọ ni Naijiria. Atẹjade ọhun ni “O ko ọpọ awọn ọdọbinrin mọra lati tọ wọn sọna nipa iṣẹ igbohunsafẹfẹ latari bi wọn ṣe maa n wo o lori ẹrọ amohunmaworan.” Ṣaaju ni Zainab Sabo, to jẹ ọrẹ oloogbe ọhun ti kọkọ fidi iroyin iku rẹ mulẹ, to si sọ pe wọn yoo ṣe adura si oku rẹ ninu mọṣalaṣi ijọba apapọ to wa niluu Abuja lọjọ Aje. Iroyin ni oloogbe naa, to jẹ gbajugbaja akaroyin fun ọpọ ọdun lori ikanni NTA jade laye lẹyin aisan ranpẹ niluu Abuja. Inu oṣu Karun un, ọdun 2022 ni Aisha Bello fẹyinti, lẹyin to ti lo nnkan bii ọdun marundinlogoji nileeṣẹ igbohunsafẹfẹ ijọba apapọ, NTA. Aisha jẹ ogbontarigi nidi iṣẹ akọroyin, to fi mọ iroyin kika, olootu eto ori tẹlifiṣọn ati bẹẹ bẹẹ lọ, ko to di ọga agba ileeṣẹ NTA Parliament ṣaaju ifẹyinti rẹ. Ọna ara ti oloogbe naa fi n ka iroyin jẹ ki ọpọ eeyan nifẹ si ati maa wo o lọpọ, eyii to mu ko ni ipa rere nidi iṣẹ naa ni Naijiria. Aarin ọdun 1990 si ibẹrẹ ọdun 2000 ni irawọ rẹ tan lori ẹrọ tẹlifiṣọn gẹgẹ bii akaroyin. Aisha kawe gboye ẹkọ imọ akọroyin ‘Mass Communication/Media Studies’ ni fasiti Ahmadu Bello, to wa niluu Zaria, nipinlẹ Kaduna.
Elédùwà fi ìbejì ọkùnrin àti obìnrin kan dá Ooni Ile Ife àti Olorì Tobiloba lọ́lá,Ayọ abara tintin, Olodumare ti fi ibeji ọkunrin kan ati obinrin kan ta Ooni Ile Ife, Oba Adeyeye Enitan Ogunwusi, Ojaja Keji ati Olori Tobiloba lọọrẹ. Kabiyesi Ogunwusi gan-an gan-an lo kede iroyin ayọ yii loju opo Instagram rẹ lọjọ Abamẹta, ọjọ kẹrindinlogun oṣu Kẹta yii. Kabiyesi sọ loju opo Instagram rẹ pe lọjọ Satide yii naa ni Olori Tobiloba bi awọn ori-ade yii. ‘’Ogo ni fun Eleduwa loke ọrun nitori O ti ṣe ohun nla. Ẹ ku oriire o gbogbo idile Oduduwa pẹlu bi Olori Tobiloba ti bi Ọmọbakunrin kan ati Ọmọbabinrin kan. Awọn ori-ade yii ni Eleduwa ṣẹṣẹ ṣe afikun wọn si ori itẹ Oduduwa. A dupẹ lọwọ Ọlọrun pe iya ikoko atawọn ọmọ mejeeji lo wa ni alaafia,’’ Ooni lo sọ bẹẹ. Ẹwẹ, ọpọ ololufe Kabiyesi ni wọn ti n ki Ooni ati Olori Tobiloba ke ewu ọmọ. Chessy.man ni tiẹ sọ pe ‘’Kabiyesi oo Arole Oodua. Ẹ ku oriire o, jingbinni bi ate akun. Oluwa a da awon omo naa si oooo.’’ Nikky_babe17 ni ‘’A ku ewu Omo naaa, Olorun a kawon Kun wa. Ase waaaaa.’’ Ashabi¬_olorisha ki Kabiyesi bayii ‘’wahoo ooo! IBEJI ni oo! Ọmọbakinrin ati Ọmọbabinrin nio, Ẹ ṣe o, OLODU-TO-MA’RE, OLUWA OLORUN OBA. Ẹ ku oriire, ADIMULA ERU JEJE Baba Alariya ni tiẹ sọ pe, ‘’ẹ ku oriire, Baami Arole Oodua!’’ Ọpọ eeyan ti a ko le darukọ wọn tan lo ki Kabiyesi ati Olori Tobiloba ku ewu loju opo ayelujara Instagram rẹ.
"Èèwọ̀ àti àròsọ mẹ́wàá tó jẹ́ irọ́ àmọ́ tí àwọn èèyàn gbàgbọ́ nípa nǹkan oṣù obìnrin,Ọpọ eeyan kaakiri agbaye lo gbagbọ pe eniyan ara ọtọ ni awọn obinrin jẹ, akanṣe iṣẹ Olodumare si ni wọn pẹlu nitori iṣẹda wọn. Ọkan gboogi lara ohun to si mu ki awọn obinrin jẹ eniyan ọtọ ni ṣíṣe nnkan oṣu, eyi to jẹ ki wọn le maa loyun, ati bímọ. Akọsilẹ fihan pe idaji awọn eeyan to wa laye ni o n ṣe nnkan oṣu. Amọ, bi nnkan oṣu obinrin ti ṣe pataki to yii, sibẹ oniruuru awọn igbagbọ ti ko fi idi mulẹ lode oni, l'awọn eeyan n sọ nipa rẹ. Wọnyi ni awọn arosọ tabi eewọ nipa nnkan oṣu obinrin ti ko fidi mulẹ: Ọpọ lo gbagbọ pe obinrin to ba ni ibalopọ lasiko nnkan oṣu rẹ ko le loyun. Amọ, awọn onimọ ijinlẹ sayẹnsi tako eyi pe ko rí bẹẹ rara. Awọn dokita ṣalaye pe eleyii niṣe pẹlu bi obinrin kọọkan ṣe maa n ri nnkan oṣu wọn. Wọn ni ọjọ mejidinlọgbọn l'awọn obinrin mii maa n ri nnkan oṣu loṣooṣu, nigba t'awọn mii ṣi maa n ri ti wọn laarin ọjọ mọkanlelogun l'oṣooṣu. Bakan naa ni wọn ṣalaye pe atọ ti ọkunrin ba da si oju ara obinrin lasiko nnkan oṣu le wa nibẹ di ọjọ ti ẹyin obinrin naa yoo de ile ọmọ rẹ, eleyii to le fa oyun. Ọpọ lo maa n sọ pe o lewu fun ilera obinrin lati maa loogun ifetosọmọbibi fun idaduro nnkan oṣu. Awọn akọṣẹmọṣẹ onisegun sọ pe eyi ko mu ewu kankan dani. Awọn dokita ṣalaye siwaju si pe nnkan oṣu maa n da awọn obinrin mii laamu. Inu maa n run awọn obinrin mii ti wọn ba n ṣe nnkan oṣu lọwọ. Koda, nnkan oṣu maa n da awọn obinrin gunlẹ debi pe wọn o ni le lọ si ibi kankan. Eyi lo maa n jẹ ki awọn obinrin mii maa lo oogun ifetosọmọbibi lati da a duro, eyi t'awọn dokita ti sọ pe ko si ewu kankan nibẹ. Awọn kan gbagbọ pe o lewu fun obinrin lati wẹ lasiko ti o ba n ṣe nnkan oṣu lọwọ. Bo ya nitori wi pe omi gbigbona maa n ṣe okunfa ki ẹjẹ maa jade lara eeyan tabi tori omi tutu maa n dena ki ẹjẹ jade lara eeyan ni. Amọ, awọn onimọ sayẹnsi ti sọ pe obinrin le wẹ laifoya lasiko ti o n ṣe nnkan oṣu. Wọn ni iwẹ wiwẹ yoo jẹ ki ara ji pipe si ni. Awọn dokita ni lilo omi gbigbona lati wẹ gan an le ṣe iranwọ fun nnkan oṣu lati wa wọọrọrọ. Wọn ni ko si idi kan to ni ki eeyan maa wẹ nitori pe o n ṣe nnkan oṣu lọwọ. Igbagbọ Yoruba ni pe obinrin to ba n ṣe nnkan oṣu ko mọ rara, ohun ẹgbin si ni. Irufẹ obinrin bẹẹ si ni wọn kii jẹ ko fi ọwọ tabi ara kan oogun ibilẹ nitori igbagbọ pe oogun naa yoo bajẹ ni. Koda, obinrin to ba n ṣe nnkan oṣu ni wọn kii gba ko jokoo ti ẹni to ni oogun ibilẹ lara nitori igbagbọ pe, oogun naa yoo bajẹ. Bẹẹ ni irufẹ obinrin bẹẹ ko gbọdọ ja ewe ati egbo tabi fi ọwọ kan wọn, titi ti nnkan oṣu rẹ yoo fi pari. Ṣugbọn ko si imọ sayẹnsi ati ẹri to daju lati fi idi igbagbọ yii mulẹ. Igbagbọ mii ti ko fi idi mulẹ nipa nnkan oṣu obinrin ni pe obinrin to ba n ṣe nnkan oṣu ko le jọsin niwaju Oluwa, ko jẹ itẹwọgba. Bi o tilẹ jẹ pe ẹsẹ Bibeli ni majẹmu lailai ati Kurani tọkasi eyi, ti awọn Kristẹni alaṣọ funfun atawọn Musulumi si n tẹle, ti awọn ẹlẹṣin abalaye naa si fara mọ igbagbọ yii, sibẹ awọn ọlaju ati imọ sayẹnsi kan tako igbagbọ naa pe ko tọna, ti ọpọ obinrin miran si maa n jọsin lasiko ti wọn n ṣe nnkan oṣu lọwọ. Awọn mii tun gbagbọ pe ọkunrin to ba ni ibalopọ pẹlu obinrin to n ṣe nnkan oṣu lọwọ yoo ku. Eyi si maa n mu ki ọpọ ọkọ ninu ile yẹra fun iyawo rẹ to ba n ṣe nnkan osu, yatọ si ero ti wọn tun ni pe iru obinrin bẹẹ ko mọ. Amọ iwadii imọ ijinlẹ lode oni ti tako igbagbọ naa, to si ni ko si ewu kankan ninu ki obinrin ni ibalopọ pẹlu ọkunrin lasiko to ba n ṣe eela lọwọ, o kan nilo ko wẹ mọ tonitoni ko to wọle tọ ọkunrin ni. Igbagbọ karun un nipa nnkan oṣu obinrin ti ko fidi mulẹ ni pe, awọn obinrin to n ṣe nnkan oṣu maa n ṣe gan-gan-gan fun isẹju diẹ lasiko nnkan oṣu wọn. Idi si ree ti awọn ọkunrin fi maa n ba obinrin sere pe ""ṣe nnkan oṣu rẹ tun ti de si ọ ni?"" Ṣugbọn ko si iwadii imọ ijinlẹ kankan to fara mọ ero yii, iwa abuku si ni wọn lo jẹ fawọn obìnrin. Igbagbọ kẹfa nipa nnkan oṣu obinrin ti ko tun fi idi mulẹ ni pe awọn oriṣi ounjẹ kan wa ti ko ni jinna lailai, ti obinrin to n ṣe nnkan oṣu lọwọ ba se e. Apẹẹrẹ iru ounjẹ bẹẹ ni mọinmọin, ti igbagbọ wa pe yoo pẹ ko to jinna tabi ko ma jinna rara ti obinrin to n ṣe nnkan oṣu ba se e. Amọ ko si iwadii imọ sayẹnsi tabi ẹri to daju, to fi igbagbọ yii mulẹ. Awọn iṣẹ iwadii kan at'awọn eeyan kan maa n sọ pe awọn obinrin to ba n gbe papọ yala nileegbe awọn akẹkọọ tabi ni ibo miran ṣaba maa n ri nnkan oṣu wọn lasiko kan naa. Amọ, iwadii awọn akọṣẹmọṣẹ dokita onimọ iṣegun ti sọ pe arosọ lasan ni, ko si otitọ nibẹ. Iwadii naa fidi rẹ mulẹ pe awọn ti iru eyi ba ṣẹlẹ si, o kan ṣe deedee ara wọn ni. Ọjọgbọn Alexandra Alvvergne ti ile ẹkọ gíga fasiti Oxford lorilẹede UK sọ pe ""gẹgẹ bi eeyan, a maa n fẹran awọn arosọ to dun un gbọ leti. A maa n fẹ ri pe awọn eeyan gba wa gbọ pẹlu ohun ti a ba ṣe akiyesi rẹ."" O ni imọ ijinlẹ ko fidi rẹ mulẹ pe awọn obinrin to n gbe pọ le maa ṣe nnkan oṣu lasiko kan naa. Nnkan mii t'awọn eeyan kan maa n sọ ni pe lílo tampon lasiko nnkan oṣu le ṣakoba fun oju ara obinrin. Tampon jẹ ọkan lara awọn eroja ti awọn obinrin ma n lo lati fi gbe ẹjẹ nnkan oṣu dipo paadi tabi aṣọ. Wọn ma n ki tampon sinu oju ara wọn, wọn a si fa a jade pada to ba ti to asiko lati paarọ rẹ. Ohun t'awọn eeyan kan maa n bẹru ni pe lilo tampon le ja awọ 'hymen' oju ara obinrin ti ko tii mọ okunrin. Amọ, awọn onimọ sayẹnsi ti sọ pe irọ nla ni, wọn ni awọ 'hymen' yii kii ṣe nnkan ti tampon le ja. Wọn ni to ba ri bẹẹ ni, awọ 'hymen' gan-an ko ba maa ṣe idena fun ẹjẹ to n jade lati oju ara awọn obinrin ti ko tii mọ ọkunrin. Awọn dokita ni awọ 'hymen' maa n ran, nitori naa, ki i ṣe nkan ti tampon le ja. Bakan naa ni wọn sọ pe oju ara maa n yọ lasiko nnkan oṣu, eyi to tumọ si wọọrọrọ ni tampon yoo wọ ibẹ."
Ilé wó pa ìyá àti ọmọ tí wọ́n ṣẹ̀ṣẹ̀ ṣe ìkómọ rẹ̀ nílùú Akure,Yoruba bọ wọn ni, a ki i sun nile ẹni ki a fi ọrun rọ, amọ, ọrọ ko ri bẹ fun obinrin kan to ṣeṣẹ bimọ ikoko ni agbegbe Ayedun, niluu Akure, nipinlẹ Ondo. Obinrin naa ti wọn ṣe ikomọ ọmọ rẹ lanaa ọjọ Iṣẹgun ni ile wo pa oun ati ọmọ rẹ ti wọn fun ni orukọ lanaa. Lara awọn o ṣoju mi koro ti wọn ba BBC Yoruba sọrọ ṣalaye pe o to wakati kan lẹyin ti ile naa ti dawo ki wọn to ri obinrin ati ọmọ rẹ naa yọ jade labẹ rẹ. Ẹni to ba BBC Yoruba sọrọ naa sọ pe tanki omi lo ṣekupa obinrin ọhun ati ọmọ rẹ nigba ti ile naa dawo. Obinrin ọhun fikun ọrọ rẹ pe obinrin naa fẹ wẹ fun ọmọ rẹ ni ile ọhun dawo. A gbọ wi pe awọn ọlọpaa lo wa palẹ oku obinrin naa ati ọmọ rẹ mọ. Oriṣiriṣi ẹru ọmọ atawọn nkan iṣere ọmọ lo wa nibi ti ile naa ti wo. O ṣoju mi koro miran tun sọ fun BBC Yoruba wi pe baba ọmọ ikoko yii gan an ko ti i foju ri ọmọ naa ti wọn fi ṣagbako iku ojiji. Iṣẹ ọlọpaa kogberegbe ni a gbọ pe baba ọmọ naa n ṣe, eyi ti ko fun un ni aye lati foju kan ọmọ yii titi ti o fi jade laye pẹlu iya rẹ nibi iṣẹlẹ laabi naa. Ẹlomiran to tun ba BBC Yoruba sọrọ nibi iṣẹlẹ ọhun sọ pe ile ijọsin kan naa ni oun ati ọmọ ikoko to ku yii jọ n lọ. Bakan naa ni obinrin ṣalaye pe ile to dawo yii ti n fi apẹẹrẹ han tẹlẹ pe o le wo lulẹ nigba kugba. A tun gbọ pe ori lo ko iya ati akọbi ọmọ obinrin to ṣẹṣẹ bimọ yii yọ ninu iṣẹlẹ naa, koda wọn ni awọn mejeeji farapa diẹ. Obinrin kan toun naa ba BBC Yoruba sọrọ ṣapejuwe abiamọ to ku yii pẹlu ọmọ rẹ pe jẹjẹ rẹ lo maa n lọ ki i ba ẹnikẹni ja. Obinrin yii ni ibanjẹ nla gbaa ni iṣẹlẹ yii jẹ fun oun.
""
Wo ìdí tí orí fífọ́ àbaadì fi má n yọ àwọn obìnrin lẹ́nu ju ọkùnrin lọ,Ori fifọ abaadi ti Yoruba tun n pe ni ori tuulu, eyi ti wọn n pe ni Migraine ni ede Gẹẹsi jẹ irufẹ ori fifọ to kọja eyi ti ẹnu le sọ, to si ma n mu ki awọn eroja inu ọpọlọ ko wa ninu ewu. Ẹnikẹni ti ẹfọri migraine ba n yọ lẹnu ma n fojuwina ori fifọ ti yoo dabi pe ori naa fẹ jabọ silẹ, paapaa julọ ni apa kan ori. Irora yii kii rin lasan, o ma n mu aarẹ dani, pẹlu eebi. Bakan naa ni ẹni to ba n yọ lẹnu yoo ni irora lasiko to ba wo ina tabi imọlẹ tabi gbọ ariwo. Ẹfọri Migraine le wa fun ọpọlọpọ wakati tabi ọjọ. Awọn onimọ sọ pe eeyan bi miliọnu lọna ẹgbẹrin lo ni iru ẹfọri yii l’agbaye. Nilẹ America nikan, o to miliọnu mọkandinlogoji eeyan to ni ẹfọri naa ni gbogbo igba. Fun awọn obinrin ti ọjọ ori wọn wa laarin ọdun mejidinlogun si mọkandinlaadọta, ẹfọri migraine lo n sọ wọn di alaabọ ara julọ ni agbaye. Iwadii fihan pe ẹfọri naa ma n pẹ lara awọn obinrin ju ọkunrin lọ. Bakan naa ni awọn onimọ sọ pe awọn obinrin to ba ni migraine le ni aisan ọpọlọ, to fi mọ ipaya ati irẹwẹsi ọkan. Oriṣiriṣi nnkan iyalẹnu lo n mu ki awọn obinrin ni ẹfọri migraine ju awọn ọkunrin lọ. Ẹ jẹ ka wo diẹ lara wọn. Migraine ati Omoonu Lara awọn nnkan to mu ki iyatọ wa ninu bi ọkunrin ati obinrin ṣe n foju wina ẹfọri migraine ni ‘hormones’wa. Bakan naa ni awọn idi kan jẹ ajogun ba, ati bi awọn eroja ara kan ‘gene’ ṣe n ṣiṣẹ si ninu ara. Awọn idi wọn yii lo ma n ko ipa ninu bi ọpọlọ yoo ṣe ṣiṣẹ si ti eeyan ba ni ori fifọ yii. Awọn omoonu bi oestrogen ati progesterone to wa lara awọn obinrin ma n gba oriṣiriṣi ọna lati sọ bi igbe aye obinrin yoo ṣe ri. Awọn eroja yii ma n nipa lara oriṣiriṣi kẹmika to wa ninu ọpọlọ, to si le kopa ninu ayipada to n waye ni awọn abala kan ninu ọpọlọ to ma n lọwọ ninu ọfọri. Yatọ si eyi, omoonu to nii ṣe pẹlu ibalopọ le mu ayipada ba awọn ọpa to n gbe ẹjọ ninu ara, to si le fa ori fifọ abaadi. Fun awọn ọmọde, tọkunrin-tobinrin wọn lo le ni ẹfọri yii. Akọsilẹ sọ pe ida mẹwaa ninu awọn ọmọde ni yoo ni ẹfọri migraine. Ṣugbọn ti awọn ọmọbinrin ba ti balaga, naa ni bi migraine ṣe le mu wọn n pọ si. Idi ni pe eroja omoonu to n ṣiṣẹ fun ibalopọ, ko duro si oju kan. Awọn ọmọbinrin kan ma n ni ẹfọri migraine fun igba akọkọ lasiko ti wọn ba kọkọ ri nnkan oṣu wọn. Ṣugbọn ẹfọri yii ma n waye leralera, to si ma n lagbara si i lasiko nnkan oṣu obinrin, ati fun gbogbo ọdun ti wọn ba fi n bimọ. Awọn onimọ kan tun sọ pe ida aadọta si ọgọta obinrin lo ma n ni ẹfọri lasiko nnkan oṣu wọn nikan. Eyi ma n waye nitori adinku to le ba eroja oestrogen. Ori fifọ lasiko nnkan oṣu ma n l’agbara pupọ, to si tun ma n pẹ ju ti awọn asiko yooku lọ Fun awọn obirnin to ba n la iru nnkan bayii kọja, awọn onimọ iṣegun oyinbo sọ pe ki wọn o yago patapata fun awọn ilana ifetosọmọbibi to ba ni eroja oestrogen ninu. Eroja yii ninu ilana ifetosọmọbibi le fa aisan rọpa-rọsẹ nitori pe oestrogen to n pọ si le mu ki ẹjẹ didi pọ. Ilana ifetosọmọbibi to dara fun awọn obirnin to ba ni migraine ni eyi to ni progesterone nikan. Fun awọn obinrin to ba loyun, ori fifọ le mu ko rẹ wọn ni oṣu mẹta akọkọ, to si le mu ko nira lati jẹun, sun tabi mu omi. Bakan lo jẹ pe ori fifọ naa ma n pọ si ti wọn ko ba ṣe eyikeyi ninu awọn nnkan mẹta naa. Amọ ti oyun ba ṣe n pẹ si i, ni ẹfọri naa ma n dinku lara awọn kan. Ṣugbọn fun awọn alaboyun mii, eyi ko ri bẹẹ. Nitori naa, ori fifọ fun awọn obinrin to ba ni ẹfọri ni gbogbo asiko ti wọn loyun, tun le pọ si i lẹyin ti wọn ba bimọ tan. O le jẹ nitori awọn omoonu kan to dinku ninu ara, tabi airoorun sun, aimu omi to bo ṣe yẹ, ati awọn nnkan miran to niiṣe pẹlu itọju ọmọ tuntun. Yatọ si awọn alaboyun, ori fifọ abaadi le pọ si i ti obinrin ba ti n sunmọ asiko ti nnkan oṣu rẹ yoo dopin lati ma a wa. Amọ bi obinrin ba ṣe n dagba si i ni ipele ti nnkan oṣu ti dawọ duro patapata, menopause, ni ori fifọ naa yoo ma a dinku. O ti lẹ ma n lọ patapata lara awọn kan. Eyikeyi to ba wu ko jẹ, o sẹ koko ki obinrin fi to awọn dokita rẹ leti lati mọ ọna abayọ ati fun imọran lori igbeaye.
Àlùbamí ni ọkọ mi tẹ́lẹ̀ máa ń lù mí tí Man United bá ti fìdírẹmi - Ìlúmọ̀ọ́ká òṣèbínrìnrin,Gbajugbaja oṣerebinrin, Victoria Inyama ti sọ pe niṣe ni ọkọ oun maa n lu oun lalubami nigba kugba ti ẹgbẹ agbabọọlu to fẹran, Manchester United ba ti fidirẹmi ninu ere bọọlu. Ninu ifọrọwwerọ ti oi ṣe pẹlu Chude Jideonwo, Inyama sọ pe bi ọkọ oun ṣe maa n lo oun ni aluki lo jẹ ki oun korira ẹgbẹ agbabọọlu Man United bayii. O ni nigba kugba ti nkan ko ba ti ṣenu ire fun Man U ninu ere bọọlu loun maa n ranti iya ti ọkọ oun tẹlẹ fi jẹ oun. Inyama sọ pe ‘’mo korira ẹgbẹ agbabọọlu Man United tori mo jẹ wabi-bọsu iya nigba kugba ti wọn ba ti fidi rẹmi. Ti o fi di oni, ti Man U ba ti fidirẹmi ni mo maa n dupẹ lọwọ Ọlọrun ti mo si maa n sọ fun ara mi pe ajẹtun iya ni ko ba jẹ mi to ba jẹ pe mo si wa pẹlu ọkọ mi tẹlẹ ni. Koda, ọmọkunrin mi gan an mọ, niṣe ni o maa n rẹrin. Mo ranti ọjọ kan ti Man U fidirẹmi nini ifẹsẹwọnsẹ kan ti wọn gba, lẹyin naa ni ọkọ mi da ẹṣẹ bo ẹrọ amohunmaworan ti a n wo. Ni mo baa beere wi pe ki ni a maa wo bayii, lẹsẹkẹsẹ ni o doju ija kọ mi pe ṣe baba lo ni ẹrọ amohunmaworan ọhun ni. O ni ṣe baba mi lo gbe ẹrọ tẹlẹfisan naa wa ile ni, iyẹn lo jẹ ki n korira Man United di oni.'' Inyama pada fi ọkọ rẹ tẹlẹ silẹ nigba ti lulu pọju lẹyin to ni oun woo pe ẹmi oun le bọ ti oun ko ba fi ọkunrin naa silẹ.
Ọ̀jọ̀gbọ́n fásítì Unical tí wọ́n fẹ̀sùn ìyọnilẹ́nu fún ìbálópọ̀ kàn ní òun ò jẹ̀bi ẹ̀sùn náà,Ọjọgbọn Cyril Ndifon ti fasiti Unical ti ajọ ICPC fẹsun ìyọnilẹ́nu Ibalopọ s'awọn akẹkọọ rẹ ti sọ fun ile ẹjọ giga niluu Abuja wi pe ko si ọrọ ninu ẹsun ti wọn fi kan oun. Eyi túmọ si pe olupẹjọ ko ni ẹri to daju pe lootọọ ni o ṣe awọn ohun ti wọn ni pe oun ṣe. Ajọ ICPC fi ẹsun kan Ọjọgbọn Ndifon to jẹ ọgagba ẹka ẹkọ nipa òfin tẹlẹ ri ni fasiti Unical pe o ṣe iyọlẹnu lati ni ibalopọ pẹlu akẹkọọ rẹ kan ti i ṣe ọmọ ọdun mejilelogun. Ileẹjọ sọ pe ki wọn maa fi  orúkọ akẹkọọ naa han wi pe ki wọn kan pe e ni TKJ. Agbẹjọro Ndifon, Sunny Anyanwu naa n jẹjọ lori ẹsun naa lẹyin ti ICPC sọ pe o dunkooko mọ TKJ pe ki o ma sọ nkan kan ti ajọ ICPC ba beere ọrọ lọwọ rẹ. Amọ, nínú ẹjọ ti agbẹjọro Joe Agi (SAN) to duro fun Ndifon nile ẹjọ sọ pe ẹrí ti ajọ ICPC mu wa fihan pe awọn ọrọ atẹjiṣẹ laarin Ndifon ati TKJ ko ju ọrọ to waye laarin ololufẹ meji lọ. Ṣaaju ni ICPC sọ nile ẹjọ pe Ọjọgbọn Ndifon ni fidio ihoho eeyan lori foonu rẹ eleyii ti ti TKJ naa wa ninu rẹ. Agbẹjọro ni nitori ICPC n wa ọna lati wa ẹsun si onibara oun lẹsẹ lo jẹ ki wọn gba foonu rẹ lai gbaṣẹ lati ile ẹjọ gẹgẹ bi ofin ṣe la a kalẹ. Agi tun rọ ile ẹjọ lati yi ẹjọ naa danu. O ni TKJ ko si lara awọn to kọkọ fẹsun kan Ndifon lọdọ ICPC. Agi tun sọ pe fifi fidio ati fọto ìhoho ranṣẹ kii ṣe ohun to yẹ ki ile ẹjọ maa jokoo le lori tori ẹka 26(2) ati 61(3) ajọ ICPC ṣalaye ẹni to le pe ẹjọ ti iru nkan bayii ba ṣẹlẹ. Bakan naa ni agbẹjọro Agi tun sọ pe adajọ James Omotoso ko lasẹ lati dari igbẹjọ naa. Ni oṣu Kẹjọ ọdun 2023, ni iroyin kan jade pe awọn akẹkọọ imọ nipa ofin ile ẹkọ gíga fasiti Unical ṣe ifẹhonuhan tako Ọjọgbọn Ndifon lori ẹsun pe o n ṣe iyọlẹnu ibalopo s'awọn akẹkọọbinrin. Ẹsun yi lo jẹ ki awọn alaṣẹ ile ẹkọ naa jawe gbele ẹ fun Ọjọgbọn naa ti wọn si bẹrẹ iwadii. Ndifon ni irọ ni gbogbo ẹsun ti wọn fi kan oun, ati wi pe awọn ti ko nifẹ oun lo wa ni idi ọrọ naa. Amọ, ajọ ICPC dasi ọrọ naa, wọn si gbe Ọjọgbọn Ndifon lọ si ile ẹjọ ni oṣu Kẹwaa ọdun 2023 lori ẹsun onikoko mẹrin.
'Lẹ́yìn tí mo bímọ tán ni mo ní ààrùn vitiligo',Lẹyin ti Arabinrin Winifred Aghanwa bi ọmọ rẹ keji tan lọdun 2021, lo bẹrẹ si ni ṣe akiyesi pe iyatọ n ba awọ ara rẹ eleyii to ro pe ifo ni. Bayii ni Aghanwa bẹrẹ si ni lo oogun ifo tori o ro pe iyatọ to maa n de ba awọn obinrin to ba ṣẹṣẹ bimọ lo n ṣẹlẹ si oun. Ko tiẹ lero rara pe aarun vitiligo ni. Ọmọkunrin meji ni Winifred bi, akọkọ jẹ ọmọ ọdun mẹfa nigba ti aburo rẹ jẹ ọmọ ọdun meji. Winifred ni iyatọ to ba awọ ara oun jẹ iyalẹnu, eyi to mu ki oun lọ ri dokita onimọ nipa awọ ara ẹni to sọ fun oun pe vitiligo ni oun ni. Dokita fun un ni itọju to le mu ki aarun naa lọ, amọ ko lọ. Winifred sọ fun BBC pe oun ko ni ohun kankan to fara jọ aarun vitiligo ki oun to bi ọmọ keji ninu oṣu Kẹfa, ọdun 2021. Bi Winifred ṣe n sọ nipa irinajo rẹ lori bi o ṣe ni aarun vitiligo lẹyin to bimọ tan pẹlu omi loju rẹ, ni o sọ pe bi oun ṣe pinnu lati gbe igbe aye oun kọ ni o ṣe ri lẹyin ayọ ọmọ tuntun ti oun bi. ''Inu mi bajẹ tori mi o lero pe awọ ara mi tiẹ le ri bayii. Bawo ni mo ṣe maa bimọ tan ti awọ ara mi yoo wa ri bayii? Mo ti loogun, amọ ko ṣiṣẹ, o maa n dabi ẹni pe o maa lọ nigba mii. Ki a to wi ki a to fọ, o tun ti bẹrẹ,'' Winifred ṣalaye. Winifred ni vitiligo ti mu iyipada ba igbe aye oun to fi mọ iru aṣọ ti oun n wọ bayii. O ni oun ko le wọ aṣọ alapa penpe mọ. Bakan naa ni o sọ pe oorun ko gbọdọ pa oun ju mọ, koda oun ma n nilo lati wọ gilaasi oju. Winifred sọ pe ''ko rọrun fun mi rara, mi o le duro si inu oorun fun igba pipẹ.'' O ni ẹbi ati awọn ọrẹ oun n gbaraku ti oun bo tilẹ jẹ pe oun ṣadeedee larun vitiligo. Winifred funra rẹ wa rọ awọn iya ọmọ ikoko ti wọn ba ni iru arun vitiligo yii lati tọju ara wọn. Aarun vitiligo gẹgẹ bi ajọ to n ri si eto ilera lorilẹede UK ṣe ṣe apejuwe rẹ jẹ aarun to ti maa n pẹ lara ti o si maa n pa awọ ara da si funfun. Ajọ naa ni aisi eroja ara kan to n jẹ melanin lo maa n fa arun vitiligo. Ko si ibi ti vitiligo ko ti le jẹyọ ninu ara, amọ, o maa n saba jẹyọ ni oju, ọrun ati ọwọ eeyan. Amọ, aarun vitiligo kii ṣe ohun to maa n ran lati ara ẹnikan si ara ẹlomiran. Awọn akọṣẹmọṣẹ nipa aarun naa sọ pe, vitiligo le jẹ ki ọkan ẹni to ba mu poruuru, o si tun le jẹ ki eeyan naa maa ba inu jẹ. Koda,e o le jẹ ki o maa gbero ati pa ara rẹ. Ọpọ awọn dokita onimọ nipa ilera awọn obinrin ti wọn ba BBC sọrọ lo sọ pe kii ṣe oyun nikan lo n fa aarun vitiligo. Oluwarotimi Ireti sọ pe vitiligo maa n gbogun ti awọn sọja to maa n gbogun ti aarun ninu ara. Amọ, o ni kii ṣe idi lati sọ pe oyun lo maa n fa a. O ni vitiligo yatọ si awọn awọn asarun mii ti oyun nini le ṣe okunfa rẹ. Osas Edokpolor naa kin ọrọ Ireti lẹyin nigba to sọ pe ko wọ pọ ki  awọn oloyun ni aarun vitiligo. Koda, o sọ pe oun ko tii ri oloyun to ni aarun vitiligo ri. Edokpolor fikun ọrọ rẹ pe oyun nikan kọ ni o n fa aarun vitiligo. O ni o ṣeeṣe ki aarun yii ti wa lara tẹlẹ ki ẹni ti o ba mu to loyun. Dokita naa sọ pe oyun nini maa n fa ila to maa n wa lara awọ oloyun amọ kii ṣe aarun vitiligo.
Ọkùnrin kan gé orí ọmọge tí wọ́n jọ lọ sí hòtẹ́ẹ̀lì,Iwadii to nipọn ti bẹrẹ bayii lati ṣawari ọkunrin kan to ge ori ọrẹbinrin rẹ to gbe lọ si ile itura nipinlẹ Adamawa. Gẹgẹ ba a ṣe gbọ, Ọjọru,  lọkunrin tawọn ọlọpaa ṣi n wa naa wọle si ile itura ọhun pẹlu ọmọge kan. A gbọ pe nigba to ṣe diẹ lọkunrin naa jade pada loun nikan to si sọ fun oṣiṣẹ to n da awọn alejo lohun pe oun fẹ lọ ra nnkan, oun n bọ . Oṣiṣẹ ile itura ọhun to wa nijọba ibilẹ Ariwa Yola, ṣugbọn ti awọn ọlọpaa fi orukọ bo laṣiri, sọ pe nigba ti ọkunrin naa ko pada fun igba pipẹ ni wọn lọ wo yara to gba. O ni nibẹ ni wọn ti ri ọmọge to gbe wa ninu agbara ẹjẹ, ti ko si ori lọrun rẹ mọ. Kọmiṣanna ọlọpaa ipinlẹ Adamawa, Afọlabi Babalọla to fidi iṣẹlẹ naa mulẹ, ṣalaye pe iṣẹ ti n lọ labẹnu lati wadii ohun to ṣẹlẹ ati ọkunrin to gbe ọmọge naa wa sileetura. Kọmiṣọna ọlọpaa Afọlabi rọ awọn olotẹẹli, pe ki wọn maa foju ṣọri nipa awọn alejo ti wọn n gba. O lẹni ti wọn ba ri i pe iṣẹsi rẹ n mu ifura dani, ki wọn tete gbe igbesẹ ifisun lori rẹ. Bakan naa lo rọ awọn eeyan ipinlẹ Adamawa lati fọkanbalẹ. Afọlabi sọ pe gbogbo ẹka eto aabo ipinlẹ naa lo n ṣiṣẹ pọ bayii lati mu ẹnikẹni to ba lọwọ ninu iwa ipaniyan yii, ijọba yoo si fi wọn jofin bo ṣe yẹ.
"Kàyééfì! Wo àlàyé sáyẹnsì lórí ìdí tí aláboyún tó ní ilé ọmọ méjì ṣe bí ọmọ méjì láàrin ọjọ́ méjì,Ara mee riri leleyii taa mu tọyin wa. O si ni ohun ṣe pẹlu bi alaboyun kan to ni ile ọmọ meji ṣe bi ọmọ meji laarin ogun wakati si arawọn to bẹrẹ si ni rọbi ọmọ. Kelsey Hatcher, ẹni ọdun mẹtalelọgbọn bi ọmọ obinrin kan ni ọjọ  Iṣẹgun to si bi ọmọ  keji lỌjọru ni ile iwosan to wa ni ile ẹkọ fasiti Alabama lorileede Amẹrika. Loju opo ayelujara to ti kede ibimọ  iyalẹnu yi o ṣapejuwe awọn onimọ ilera to gbẹbi rẹ gẹgẹ bi ""alara gbayida."" Wọn sì ti ṣapejuwe awọn ibeji obìnrin rẹ yi gẹgẹ bi ibeji ti wọn ko yato si ọmọ iya meji. Idi ni pe aatọ  meji ọtọọtọ lo ro papọ mọ ẹyin meji ọtọọtọ to pada doyun ninu iya wọn. Ọjọ ibi awọn mejeeji ko ni papọ tori eleyi. Arabinrin Hatcher sọ pe awọn ti padà sile t'awọn yoo si tẹsiwaju lati gbadun isinmi ọdun. Ṣaaju lo loun ro pe ọjọ ọdun loun yoo bi awọn ọmọ naa si. Nigba ti wa lẹni ọdun mẹtadinlogun ni wọn sọ fun iya ikoko yi pe o ni ile ọmọ meji, nkan ti ko wọpọ laarin awọn obinrin. Bakan naa ni wọn sọ fun pe ati gboyun sinu ile ọmọ mejeeji jẹ nkan to sọrọ lati ṣẹlẹ gẹgẹ bi ile ìwòsàn fasiti to bi awọn ibeji yi si ṣe salaye. Kaakiri agbaye akọsilẹ iru ìṣẹlẹ yi sọwọn. Lọdun 2019 dokita kan ni Bangladesh sọ fun BBC pe alaboyun kan bi ọmọ ibeji lẹyin oṣù kan to bi ọmọ ti ọjọ rẹ ko pe lati inu ile ọmọ rẹ keji. Ṣaaju asiko yi arabinrin Hatcher ti bi ọmọ mẹta mii tí iru nkan bayi ko waye. Lọtẹ yi o sọ pe oun ni igbagbọ pe oyun inu ile ọmọ kan loun ni ki ayẹwo to wa sọ pe ọmọ wa ninu ile ọmọ ẹlẹẹkeji. Iyalẹnu lo jẹ fún to si ṣe akọsilẹ oyun yi s'oju opo Instagram rẹ. Ile iwosan UAB to gbẹbi rẹ sọ pe ko si wahala kankan pẹlu oyun to ni. Ọjọgbọn Richard David to pẹlu awọn to gbẹbi rẹ sọ pe ọmọ kọọkan gba aaye lọtọ ninu ile ọmọ ti wọn wa eyi to mu ki wọn dagba daada. O ni idi ni pe ile ọmọ wọn yatọ sí tàwọn ibeji to ṣe pe inu ile ọmọ kanna ni wọn jijọ wa. Oṣù kọkandinlogoji ni o fi gbe oyun yu t'awọn oṣiṣẹ ile iwosan ko si fi igba kankan moju kuro lara rẹ. Oniwosan to gbẹbi rẹ sọ pe ariwo sọ nigba ti ọmọ alakọkọ de gba oju ara iya rẹ ni nkan bi ago mẹjọ ku iṣẹju mẹẹdogun lọjọ kọkandinlogun oṣu Kejila. Ẹlẹẹkeji waye gba ọna iṣẹ abẹ lẹyin nkan to le wakati mẹwàá ni nkan bi ago mẹfa kọja iṣẹju mẹwàá l'owurọ ọjọ Kejì. Ọjọgbọn Davis sọ pe awọn le pe awọn ibeji yi ni ibeji meji to waye lati inu ile ọmọ ọtọọtọ. Ẹyin ọtọọtọ ni wọn gbe waye ti o si jẹ aatọ ọtọọtọ lo darapọ mọ ẹyin wọnyii. ""Bi a ba pada foju wo ọmọ meji naa lọ wa ninu ikun kan ṣoṣo.Yara ọtọọtọ ni wọn kan n gbe ninu ibẹ"""
Ìjọba ìpínlẹ̀ Osun fèsì lórí ọ̀rọ̀ táwọn òbí sọ pé òunjẹ táwọn ọmọ àwọn jẹ nilé ẹ̀kọ́ ti bàjẹ́,Ijọba ipinlẹ Osun ti sọ pe kii ṣe ounjẹ tawọn akẹkọọ ile ẹkọ alakọbẹrẹ  St. James Primary school, l’Osogbo jẹ lo mu wọn dero ile iwosan. Kọmiṣọnna eto iroyin ati ilanilọyẹ nipinlẹ Osun, Kolapo Alimi, sọ fun BBC Yoruba pe Gomina Ademola Adeleke paṣẹ lẹsẹkẹsẹ pe ki wọn lọ ṣe ayẹwo fawọn ọmọ to jẹ ounjẹ  nile iwosan. ''Wọn ṣe bẹẹ, wọn dẹ ri daju pe ko si nkan kan to ṣe awọn ọmọ naa. Lẹyin naa ni gomina tun paṣẹ pe ki wọn tun lọ ṣe ayẹwo lẹẹkeji nile iwosan ijọba ni Asubiaro lati mọ boya nkan kan ṣe awọn ọmọ yii yala lori ounjẹ ti wọn jẹ nio abi nkan mii. Awọn yẹn naa yẹ wọn wo, wọn tun ni kosi nkan kan to ṣe wọn. Gomina tun paṣẹ pe ki wọn tun kawọn ọmọ naa lọ si ile iwosan ẹkọṣẹ iṣegun fasiti ipinlẹ Osun, UNIOSUN lati tun lọ ṣe ayẹwo fun wọn, bakan naa ni wọn tun sọ pe ko si nkan kan to ṣe wọn,'' kọmiṣọnna ṣalaye. Họnọrebu Alimi fikun ọrọ rẹ pe ''awọn ọga ile ẹkọ yẹn sọ pe gbogbo ounjẹ ti wọn maa n gbe wa sile ẹkọ naa lawọn maa n yẹwo kawọn ọmọ to bẹrẹ si ni jẹ ẹ,'' Awọn alaṣẹ ile ẹkọ yii tun ṣalaye pe laarin ago mọkanla si mejila lawọn ọmọ ile ẹkọ maa n jẹun, ko si si ọmọ to sọ pe inu n run oun ti wọn fi lọ sile nibi ago meji.'' Kọmiṣọnna ni ''pẹlu gbogbo iwadii ati ayẹwo awọn dokita, kii ṣe ounjẹ tawọn ọmọ yii jẹ lo ṣe okunfa inu to bẹrẹ si ni run lalẹ. Idi ni pe nkan kan ko ṣe awọn olukọ to jẹ ounjẹ kan naa tawọn ọmọ yii jẹ, inu ko run wọn, ati pe awọn ọmọ to jẹ ounjẹ yii le lọgọrun. Awọn ọmọ ti wọn dero ile iwosan yii, adugbo kan naa ni gbogbo wọn ti wa. Bo ya nigba ti wọn n lọ ile ni wọn ra nkan jẹ loju ọna eyi to n mu inu run wọn lalẹ. Ijọba lo san owo itọju awọn ọmọ naa nibi ti wọn kọkọ gbe wọn lọ.'' Họnọrebu Alimi wa rọ awọn obi pe ki wọn maa mojuto awọn ọmọ wọn ki wọn kan ma maa jẹ oniruuru nkan. Kọmiṣọnna ni ijọba tun ti kọ ẹkọ sii lori iṣẹlẹ yii, ijọba yoo tubọ maa ṣe ayẹwo awọn to n se ounjẹ lawọn ile ẹkọ yii finifini. Lori ọrọ ti obi kan sọ pe awọn ọmọ to dero ile iwosan ju mejidinlogun lọ, kọmisọnna ni mejidinlogun ni wọn. Irewumi Omolara to jẹ iya ọmọ mẹta lara awọn akẹkọọ mejidinlogun ile ẹkọ St. James Primary school, Osogbo to dero ile iwosan lẹyin ti wọn jẹ irẹsi ati ẹyin nile ẹkọ naa ti sọ pe, bi awọn ọmọ oun ti de lati ile ẹkọ ni ọjọ na ni wọn ti bẹrẹ si ni pariwo inu rirun. Arabinrin Omolara ti fi idi rẹ mulẹ pe, lowurọ ọjọ Aje ti awọn ọmọ oun ń lọ si ile ẹkọ wọn, oun ko fun wọn ni ounjẹ rara ki wọn to kuro nile lọjọ na. Omolara ni ''nigba na ni mo beere lọwọ wọn pe kinni wọn fun wọn jẹ ile ẹkọ wọn, ti wọn si sọ pe irẹsi ati ẹyin to ti bajẹ lawọn jẹ. Bí wọn se sọ ọrọ naa tan ni mo kọkọ fun wọn ni agbo tí Ìbílẹ̀ na, eyi si mu wọn ya igbẹ. Nigba naa ni awọn ijọba de tì wọn si ko wọn lọ sí ile iwosan ti Fáṣítì Ọsun. Ki se ọmọ mejidinlogun ni iṣẹlẹ na sẹlẹ si rara. Awa obi ti a pade nile iwosan ju Ọgọrun lọ. Akọwe iroyin fun  gomina ipinlẹ Osun, Olawale Rasheed duro lori ẹsẹ rẹ pe mejidinlogun lawọn ọmọ naa. Tunrayo Osunniyi ti oun naa jẹ ọkan lara awọn obi ọmọ yii sọ pe ara awọn ọmọ naa ti ya bayii. O wa rọ ìjọba lati maa se amojuto awọn ti wọn gba lati maa gbe ounjẹ wa fun awọn ọmọ. Obi miiran, Kudirat Fatai ni ki se agbo ile kan ni awọn ọmọ tí iṣẹlẹ naa sẹlẹ si ti wa. Kudirat ro ìjọba lati se iwadii lori iṣẹlẹ naa ko maa ba waye mọ. Ọmọ kan ni ọmọ oun ti iṣẹlẹ naa sẹlẹ si sugbọn o ti gba itoju nile iwosan ti ìjọba ko wọn lo. Komisọnna fun eto Iroyin ni ipinle Ọsun, Kolapo Alimi to fi idi iṣẹlẹ na mulẹ sọ pe iwadii n lọ lọwọ. Kolapo Alimi rọ gbogbo awọn obi ti ọmọ wọn fi ara gba ninu iṣẹlẹ naa pa, ki wọn ko ma bẹru rara ati pe ìjọba ti n gbe igbesẹ. Ile iwosan ti wọn ti tọju awọn ọmọ naa kọ lati ba BBC Yoruba sọrọ.
Iléeṣẹ́ ológun bẹ̀rẹ̀ ìwádìí ẹ̀sùn aṣemáṣe tí sójà obìnrin fi kan àwọn ọ̀gá rẹ̀ nítorí kíkọ̀ láti bá a lòpọ̀,Iléeṣẹ́ ológun orílẹ̀ èdè Nàìjíríà ti fèsì sí fídíò kan tó gba orí ayélujára. Nínú fídíò náà ni obìnrin kan tó jẹ́ òṣìṣẹ́ ológun Nàìjíríà ti fẹ̀sùn kan àwọn ọ̀gá kan ní ẹ̀ka iléeṣẹ́ ológun ti ìpínlẹ̀ Eko pé wọ́n ń fúngun mọ́ òun lẹ́nu iṣẹ́. Àtẹ̀jáde kan tí iléeṣẹ́ ológun fi sórí ẹ̀rọ ayélujára wọn lọ́jọ́ Kẹtàlá oṣù Kìíní ọdún 2024 ni àwọn ti bẹ̀rẹ̀ ìwádìí lórí àwọn ẹ̀sùn tí obìnrin náà fi kan àwọn ọ̀gá rẹ̀. Wọ́n ní àwọn máa gbé ìgbésẹ̀ tó yẹ ní kété tí àwọn bá ti parí ìwádìí àwọn. Èsì iléeṣẹ́ ológun yìí ló ń wáyé lẹ́yìn tí àwọn ọmọ Nàìjíríà ní ó pọn dandan fún wọn láti ṣe ìwádìí àwọn ẹ̀sùn tí ọmọbìnrin náà fi kan àwọn ọ̀gá rẹ̀, kí wọ́n bà le fi ìdí òótọ́ múlẹ̀. Ọmọbìnrin tó jẹ́ òṣìṣẹ́ iléeṣẹ́ ológun náà kò sọ orúkọ ara rẹ̀ nínú fídíò tó gbé jáde àmọ́ tí orúkọ tó wà lórí Tiktok rẹ̀ ń jẹ́ @ogumleyeruthsavage1 sọ ẹ̀dùn ọkàn rẹ̀ lórí àwọn ìlàkàkà tó ń kojú lẹ́nu iṣẹ́. Ó kọminú lórí bí àwọn ọ́gá kan lẹ́nu iṣẹ́ rẹ̀ tó pe orúkọ wọn ní Ọ̀gágun I.B. Abdulkareem, ọ̀gágun G.S. Ogor àti ọ̀gágun I.B. Solebo. Ó ní àwọn ọ̀gá náà ń mú ìgbé ayé nira fún òun láti ìgbà tí wọ́n ti gbé òun lọ sí ẹ̀ka Cantonment Medical Centre, tó wà ní Ojo ní ìpínlẹ̀ Eko láti ọdún 2022 nítorí òun kọ̀ láti gbà kí wọ́n bá òun sùn. Ó ní tí ohunkóhun bá ṣẹlẹ̀ sí òun àwọn ọ̀gá náà ni kí àwọn ènìyàn fi ìṣẹ̀lẹ̀ náà kọ́ lọ́rùn. Nínú fídíò náà ló ti ṣàlàyé pé ọ̀gágun Abdulkareem ti gbìyànjú lọ́pọ̀ ìgbà láti fìyà jẹ òun, ó ní ó fún òun ní abẹ́rẹ́ lọ́nà àìtọ́, tó sì lé òun kúrò ní ilé tí òun ń gbé. Bákan náà lọ ṣàlàyé pé gbogbo ọ̀nà tí òun gbà láti gbara òun kalẹ̀ ló já sí pàbó àti pé tí àwọn ènìyàn bá fẹ́ ran òun lọ́wọ́, ọ̀gágun Abdulkareem ma sọ fún wọn pé òun ní ààrùn ọpọlọ. Ó ní èyí ló mú kí wọ́n tí òun mọ́ ilé ìwòsàn tí wọ́n ti máa ń tọ́jú àwọn tó bá ní ààrùn ọpọlọ fún oṣù kan. Ó fi kun pé ọ̀gá náà kò fẹ́ kí òun gòkè lẹ́nu iṣẹ́ nítorí kò gba òun láàyè láti jẹ́ kí òun lọ fún àwọn ètò ìkẹ́kọ̀ọ́ tí yóò ran òun lọ́wọ́ gòkè lẹ́nu iṣẹ́ òun. “Ní ọdún 2022 ni wọ́n gbé mi lọ sí ẹ̀ka Cantonment Medical Centre, Ojo níbi tí mo ti pàdé ọ̀gágun I.B. Abdulkareem, ẹni tó kọ ẹnu ìfẹ́ sí mi tí mo sì kọ̀ jálẹ̀. “Láti ìgbà náà ni ó ti máa ń fúngun mọ́ mi , tó sì máa ń sọ pé òun máa ri dájú pé iṣẹ́ bọ́ lọ́wọ́ mi. “Ó wá lémi kúrò ní ilé tí mò ń gbé, tó sì rán ènìyàn kan láti wá dúnkokò mọ́ mi, mo ní àwọn ẹ̀rí tí mo lè fi gbe àwọn ẹ̀sùn yìí lẹ́sẹ̀, bẹ́ẹ̀ ni mo ní àwọn ènìyàn tó lè jẹ́rìí mi. “Ọ̀gágun yìí máa ń fẹ̀sùn kàn mí pé mo ní ààrùn ọpọlọ nígbà tí mo bá bá àwọn ọ̀gá mìíràn sọ̀rọ̀ láti ràn mí lọ́wọ́.” “Láti inú oṣù Kejì ọdún 2023 ló ti gbẹ́sẹ̀ lé owó oṣù mi, tí mi ò rí oṣù gbà mọ́.” Ó tẹ̀síwájú pé bàbá òun ti fẹ́ bá òun dá sí ọ̀rọ̀ náà àmọ́ ọ̀gágun náà sọ fún bàbá òun pé àfi kí òun ṣe ohun tí òun ń fẹ́. Ó ní òun mọ̀ pé fídíò tí òun ń ṣe náà yóò ṣe àkóbá fún òun àmọ́ òun kò kọ ohun tó máa ti ẹ̀yìn rẹ̀ jáde nítorí òun kò lè mú ìṣẹ̀lẹ̀ náà mọ́ra mọ́. Ó wá rọ gbogbo àwọn ọmọ Nàìjíríà láti ran òun lọ́wọ́, kí wọ́n yọ òun ní ìgbèkù àwọn ọ̀gá ọ̀hún. Iléeṣẹ́ ológun nínú àtẹ̀jáde tí wọ́n fi sórí ẹ̀rọ ayélujára X wọn ṣàlàyé pé àwọn ní ìfarajìn sí ìgbáyegbádùn àwọn òṣìṣẹ́ àwọn. Wọ́n ní àwọn máa ṣe ìwádìí ìṣẹ̀lẹ̀ náà tí àwọn sì máa gbé ìgbésẹ̀ tó tọ́ lórí rẹ̀. Wọ́n rọ àwọn ọmọ Nàijíríà láti ṣe sùúrù pẹ̀lú àwọn kí àbọ̀ ìwádìí àwọn fi jáde. Ṣáájú ni agbẹnusọ iléeṣẹ́ ológun, Nwachukwu Onyema ti kọ́kọ́ fi léde pé sójà náà kò fi ọ̀rọ̀ rẹ̀ tó àwọn ẹ̀ka tó yẹ létí kó tó di pé ó ṣe fídíò tó gbé jáde. Àmọ́ ó ní àwọn ti wà lórí ọ̀rọ̀ náà tí àwọn yóò sì fi ìdí òótọ́ múlẹ̀.
Kàyèéfì! Obinrin kan tó ní ilé ọmọ méjì, bí ọmọ méjì láàrin ọjọ méjì,Arabinrin kan ni orilẹ-ede America, to ni ile ọmọ meji, ti bi ọmọ lẹẹmeji ọtọọtọ laarin ọjọ meji. Kelsey Hatcher, ẹni ọdun mejilelọgbọn, bi ọmọ rẹ obinrin ni ọjọ Iṣẹgun, o si bi ọmọbinrin keji ni Ọjọru, ọjọ kọkandinlogun ati ogunjọ, oṣu Kejila, ọdun 2023, ni ileewosan Fasiti Alabama niluu Birmingham. Nigba to kede ibi awọn “ọmọ iyanu” naa lori ayelujara, Hatcher gboriyin fun awọn nọọsi ati dokita to gbẹbi rẹ fun iṣẹ takuntakun ti wọn ṣe. Wọn ṣapejuwe awọn ọmọ tuntun naa gẹgẹ bi iru ibeji ti wọn n pe ni ‘fraternal twins’ – iyẹn tumọ si pe ibeji to waye nipasẹ ẹyin ọtọọtọ ati atọ ọtọọtọ. Eyi jẹ nnkan ti ko fi bẹẹ wọpọ. Ọkan lara awọn dokita onimọ nipa ilera awọn obinrin, to n ṣiṣẹ nileewosan naa fidi rẹ mulẹ pe lootọ ni iya ati awọn ọmọ rẹ wa ni alaafia. O sọ fun BBC pe iru iṣẹlẹ yii jẹ nnkan ti ọpọ dokita le ma ri iru rẹ titi yoo fi fẹhinti lẹnu iṣẹ. Ọmọ ọdun mẹtadinlogun ni Arabinrin Hatcher wa nigba ti wọn sọ fun pe ile ọmọ meji lo ni, eyi ti wọn n pe ni Uterus Didelphys. Arabinrin Hatcher ti loyun pẹlu ile ọmọ kan ṣoṣo nigba mẹta ṣaaju asiko yii. Nigba to loyun, igbagbọ rẹ ni pe ile ọmọ kan ni oyun naa yoo wa. Ṣugbọn si iyalẹnu rẹ, ayẹwo ultrasound fihan pe ọmọ miran wa ninu ile ọmọ keji. O ni “niṣe ni mo fẹ daku, o ṣoro fun wa lati gbagbọ”. Lati igba naa lo ti n kọ bi irinajo rẹ ṣe ri pẹlu aramanda oyun naa sori ayelujara Instagram rẹ. Ọkan lara awọn dokita to gbẹbi rẹ, Ọjọgbọn Richard Davis, sọ pe ikọọkan awọn ọmọ naa raaye dagba daadaa ninu ile ọmọ ti wọn da wa, nitori pe wọn ko pin aaye kan ṣoṣo lo bo ṣe ma n ri fun awọn ibeji to ku. Abẹrẹ ni wọn fun Arabinrin Hatcher nigba ti oyun naa pe ọsẹ mọkandinlogoji. Dokita miran, Patel, sọ fun BBC pe ọgbọn ati imọ ti awọn fi n gbẹbi oyun to ri bo ṣe yẹ, ni awọn lo lati fi gbẹbi rẹ. “Ilọpo meji oṣiṣẹ si lo gbẹbi fun un.” Bakan naa lo ṣalaye pe ilana ọtọọtọ ni wọn fi gbẹbi awọn ọmọ naa nitori pe ipo ọtọọtọ ni wọn wa. Eyi akọkọ, Roxi, gba oju ara iya wọn jade ni nnkan bi aago mẹjọ alẹ ku iṣẹju mẹẹdogun, lọjọ kọkandinlogun, oṣu Kejila. Iṣẹ abẹ ni wọn fi gbe ikeji, Rebel, jade lẹyin wakati mẹwaa. Awọn onimọ nileewosan naa sọ pe ida 0.3% lo ma n ni iru ile ọmọ bẹẹ laarin gbogbo obinrin l’agbaye. Bakan naa ni wọn sọ pe ko wọpọ lati fi ile ọmọ mejeeji gbe oyun - ẹyọkan ninu miliọnu obinrin ni iru rẹ ma n ṣẹlẹ si. Ẹwẹ, iroyin sọ pe iru nnkan bayii ṣọwọn pupọ ni agbaye. Lọdun 2019, dokita kan ni orilẹ-ede Bangladesh, sọ fun BBC pe obinrin kan bi ibeji lẹyin bii oṣu kan to bi ọmọ kan ti oṣu rẹ ko pe e lati inu ile ọmọ rẹ keji. Akọsilẹ ti awọn onimọ ni Mayo Clinic kọ ni pe Uteus didelphys jẹ aleebu ti ko wọpọ. Nigba ti ọmọbinrin ba wa ninu oyun iya rẹ - ile ọmọ yoo kọkọ ma a dagba bi ọpa kekere meji. Bi oyun naa ba ṣe n dagba, ni ọpa mejeeji yoo parapọ di ẹya ara kan ṣoṣo, ile ọmọ. Amọ nigba miran, awọn ọpa mejeeji kii parapọ daadaa. Dipo bẹẹ, ikọọkan wọn yoo da duro gẹgẹ bi ẹya ara kọọkan. O ṣeeṣe ki ile ọmọ mejeeji ni ẹnu ọna kan ṣoṣo (cervix) to jade si oju ara obinrin, tabi ki ẹnu ọna naa pin si ọna meji. Lootọ ni awọn obirin to ba ni ile ọmọ meji ṣaba ma n ru oyun wọn là, amọ ipo agọara wọn ma n fi wọn si inu ewu bibi ọmọ laipe ọjọ.
'Wọ́n gba ìwé ìrìnnà mi, wọ́n sọ mí dí aṣẹ́wó',Lọdọdun ni ọgọrun ọdọbinrin n ko sọwọ awọn to n lo wọn si asẹwo tabi isẹ ibalopọ, eyi to n fa ọpọlọpọ aburu fun wọn. Lati aarin gbogbo Asia lọ si India, Nepal ni awọn eeyan kan ti mu awọn ọdọ yii, ti wọn si n fiya jẹ wọn, fi tipatipa mu wọn lọ oko ẹru  ati sise isẹ asẹwo. Ọkan lara awọn ọdọ ọmọbinrin to ba BBC sọrọ salaye pe awọn eeyan gba iwe irinna oun, ti wọn si sọ fun oun pe ki oun ma sise asẹwo. Yatọ si sise ibalopọ, o ni ti oun ba kọ lati se ohun ti wọn fẹ, lilu ni wọn ma fi se oun lese. “Torutoru ni wọn ma fi n ran mi ni isẹ, emi nikan n sin onibara mẹfa. “Wọn mu mi lọsi ile kan [ni Delhi] nibi ti obinrin marun miiran wa. “Lẹyin ọjọ meji, wọn ni ki n ṣiṣẹ naabi tipatipa. “Ni igba ti mo kọ, wọn ni ki n ṣe tipatipa. Ọrọ pọ lẹnu ọdọmọbinrin yii, ẹ wo fọnran yii lati mọ ohun ti awọn ọdọbinrin n la kọja.
Arsenal vs man United: Láì tíì pé ọ̀sẹ̀ kan tó kéde akọ́nimọ̀ọ́gbá tuntun, Arsenal j'ojú Man U pẹ̀lú góòlù Mẹ́ta sí ẹyọkan ní Emirate,Ọsẹ yii ṣẹnuure fun ikọ agbabọọlu Arsenal atawọn ololufẹ rẹ pẹlu bi wọn tun ṣe digbolu Manchester United lọsan ọjọ Abamẹta pẹlu goolu mẹta si ẹyọkan. Iṣẹgun ti Arsenal ri lori Manchester United yii lo gbe wọn lọ si ipo kẹrin ṣaaju Totteham to ṣi ni ifẹsẹwọnsẹ tiwọn lọsan ọjọ Abamẹta kan naa. Nuno Tavares lo kọkọ ṣide ojo goolu to rọ fun Arsenal nigba ti ifẹsẹwọnsẹ naa wọ iṣẹju naa wọ iṣẹju kẹta. Laipẹ rẹ nigba ti ifẹsẹwọnsẹ naa wọ iṣẹju kejilelọgbọn ni Busayọ Saka ba tun fọba lee pẹlu pẹnariti lẹyin ti wọn gbe e ṣubu loju ile Manchester United. Christiano Ronaldo, to ṣẹṣẹ pada sori papa lẹyin to padanu ọmọ rẹ ọkunrin laipẹ yii, da ẹyọ kan pada ki Bruno Fernades to sọ pẹnariti nu fun Manchester United lẹyin ti Tavares fi ọwọ gbe bọọlu loju ile Arsenal. goolu ti Christiano Ronaldo gba wọ awn Arsenal yii ni yoo di goolu ọgọrun ti gbajumọ agbabọọlu naa yoo maa gba wọ awọn ni idije Premier league. Ni ọjọ kini oṣu kọkanla ọdun 2003, tii ṣe ọdun marundinlogun sẹyin ni C. Ronaldo kọkọ gba goolu si awọn ni idije Premier League ninu ifẹsẹwọnsẹ Manchester United pẹlu Portsmouth ni gbede Old Trafford Granit Xhaka lo pa oju goolu de pẹlu bọọlu to gba sawọn eyi ti ọwọ gooli manchester United, David De Gea ko to. Ten Hag ni yoo maa ṣakoso ikọ naa ni saa to n bọ. Esi ifẹsẹwọnsẹ Manchester united pẹlu Arsenal yoo si wa lara awọn ohun ti yoo maa gbe yẹwo lati mọ pe omi n bẹ laamu fun oun lasiko to ba bẹrẹ iṣẹ pẹlu wọn.
Arsenal da àlejò ọ̀ràn fún Bournemouth, 3:0 ni wọ́n fi dá bàntẹ́ ìyà fún wọn,Ẹgbẹ agbabọọlu Arsenal ti fagba han ẹgbẹ agbabọọlu Bournemouth ninu ifẹsẹwọnsẹ Premier League to waye lọjọ Abamẹta. Ami ayo mẹta ọtọtọ ni Arsenal fi da bantẹ fun Bournemouth eyii to mu ki orin ọpẹ gba ẹnu awọn ololufẹ ikọ naa. Igba ti ifẹsẹwọnsẹ ọhun wọ iṣẹju marun un ni Martin Ødegaard kọkọ ṣi oju awọn Bournemouth wo. Nigba ti ifẹsẹwọnsẹ naa gbẹnule iṣẹju mọkanla gerege lo tun dan ẹnu awọn Bournemouth wo lẹẹkansi, ti bọọlu naa si ri ẹyin awọn naa. Ẹwẹ, nigba ti yoo fi di iṣẹju marunlelaadọta ti ifẹwọnsẹ ọhun bẹrẹ ni William Saliba sọ pe aisinibẹ ni ai ba wọn da si, eyii to mu ko ṣọ ami ayo Arsenal do aro mẹta ti ko gbọdọ da omi ọbẹ nu. Wayi, bo tilẹ jẹ awọn ọmọ ẹgbẹ agbabọọlu Bournemouth naa gbiyanju lati ṣe bii ọkunrin, amọ o jọ bi ẹni pe diẹ ọmọkunrin wọn ko to. Ẹwẹ, ninu ifẹsẹwọnsẹ to kọkọ waye, Tottenham ja fitafita ki wọn to ri goolu kan fi ṣagba Wolves. Nigba ti ifẹsẹwọnsẹ naa wọ iṣẹju kẹrinlelọgọta ni Harry Kane sọ ami kan sọsọ wọle. Pẹlu goolu naa, Harry Kane ti lewaju bayii gẹgẹbii agbabọọlu to gba goolu sinu awọn julọ ninu ẹgbẹ agbabọọlu kan naa lati igba ti Premier league ilẹ Gẹẹsi ti bẹrẹ ni nnkan bii ọgbọn ọdun sẹyin. Goolu marundinlaadọwa, (185 goals) ni Harry kane ti gba sinu awọn bayii.
Diego Jota, Alexander Isak kò ní kópa ní ìdíje ife ẹ̀yẹ ‘World Cup’ nítorí ẹsẹ tí wọ́n fi ṣèṣe,Atamatase agbabọọlu Newcastle, Alexander Isak lee maa gba bọọlu mọ titi di ẹyin idije ife ẹyẹ agbaye loṣu kejila. Gẹgẹbi ọrọ ti akọnimọọgba ẹgbẹ agbabọọlu Newcastle, Eddie Howe sọ, Isak fi itan rẹ ṣeṣe ni eyi ni yoo si mu ki o maa lee tayo lori papa fun igba diẹ. Igba mẹta pere ni Isak tii gba bọọlu fun Newcastle lati igba ti wọn ti ra a ni ọgọta miliọnu pọun lati Real Sociedad loṣu kẹjọ. Bakan naa ni Diego Jota agbabọọlu Liverpool pẹlu. O gba goolu wọle sawọn ni ifẹsẹwọnsẹ akọkọ akọkọ rẹ tako Liverpool. Lasiko to n gbaradi fun ifẹsẹwọnsẹ kan fun ikọ orilẹede rẹ Sweden loṣu kẹsan an ni Isak fi itan rẹ ṣeṣe. “O ṣeni laanu pe itan rẹ to fi ṣeṣe yoo ṣediwọ fun un. A ko lero pe a o le ri Alex lori papa ki idije ife ẹyẹ agbaye to bẹrẹ” Idije ife ẹyẹ agbaye yoo bẹrẹ logunjọ oṣu kọkanla ni orilẹede Qatar. Jota fi ẹsẹ pa lasiko ifẹsẹwọnsẹ Liverpool pẹlu Manchester City lọjọ Aiku. Akọnimọọgba ikọ Liverpool, Jurgen Klopp sọ fun awọn akọroyin pe Diego Jota to ṣeeṣe ko ṣoju fun Portugal ni ife ẹyẹ agbaye ko ni lee kopa nitori o ti fi ẹsẹ ṣeṣe. Wọn gbe Jota kuro lori papa lasiko ti ifẹsẹwọnsẹ naa n mura ati pari ni papa iṣire Anfield. Iroyin ayọ ibẹ ni pe Jota ko ni ṣe iṣẹ abẹ lati tọju ohun to n ṣe e naa. Jurgen Klopp ṣalaye lasiko to n ba awọn  akọroyin sọrọ ni igbaradi fun ifẹsẹwọnsẹ pẹlu Westham United pe “iroyin ti ko dara to  nipa Diogo.” Klopp ko sọ pato asiko ti Jota yoo pada, amọṣa o ni ipa ti ko ṣee fẹnusọ ni aisi lori papa rẹ yoo mu ba ikọ naa
Lẹ́yìn ìfìdírẹmi ọ̀sẹ̀ tó kọjá, Man Utd fìkanra dá bàǹtẹ́ ìyà fún Tottenham mọ́lé,Manchester United ti tun ọmọluabi wọn ṣe bi wọn ti ṣe gbewuro soju Tottenham Hotspur pẹlu goolu mẹta sodo. Lọsẹ to kọja ni wọn faragbaya goolu marun un si odo lọwọ Liverpool amọ bayi wn gbọn ara nu ti wọn si da bantẹ iya fun Tottenham. Pẹlu aṣeyọri yi, Man United ti bọ si ipo karun lori afara ti Arsenal si wa lẹyin wọn ni ipo Kẹfa. Cristiano Ronaldo lo ṣide goolu fun United ti Edison Cavani naa si tẹle. Rashford to wọle fun Cristiano Ronaldo lo de ifẹsẹwọnsẹ naa lade pẹlu goolu Kẹta. Awọn alatilẹyin Tottenham n kọrin eebu fawọn agbabọọlu wọn nitori bi wọn ko se ṣe daada lori papa. Pẹlu esi yi, Man United bọ si ipo Karun,Chelsea ṣi le tente lori afara ti Liverpool naa si n tọ wọn lẹyin. Ninu awọn ifẹsẹwọnsẹ mii, Crystal Palace gbe ija lọ ba Manchester City nile wọn ti wọn si jẹ goolu meji ni Etihad. Liverpool to kọkọ jo pada wa n mi hẹlẹhẹlẹ ni pẹlu bi Brighton ti ṣe da goolumeji pada ti wọn si gba ọmi. Aṣọle Arsenal Aaron Ramsdale lawọn eeyan n mọrọ rẹ bẹnu pẹlu bi ẹgbẹ agbabọọlu naa ṣe da bantẹ iya goolu meji si odo fun Leicester City. Idi ni pe aṣọlẹ yi da bi ẹdun to si rọ bi owe ninu ipade wọn nile Leicester City lọjọ Abamẹta yi. Ọpọ igba lo kọdi awọn atamatase Leicester City to gbiyanju lati pa odo rẹ ṣugbọn paboi ni o ja si. Bi Arsenal ti ṣe pegede ninu ifẹsẹwọnsẹ yi ti  wa mu ki wọn sun soke si ipo kaarun lori afara Premier League. Goolu mejjeji wa ninu abala kini ifẹsẹwọnsẹ naa to ṣide awọn ifẹsẹwọnsẹ́ to waye lopin ọsẹ yi. Gabriel lo kọkọ fi ori kan bọọlu si awọn Leicester nigba ti Bukayo Saka gba kọna kan si oju ile Leicester. Saka yi kanna ati Alexandre Lacazette ni wọn jijọ pawọ pọ tẹ bọọlu kalẹ si Emile Smith Rowe to fi ẹsọ pẹlẹ gba si awọn. Ninu ifẹsẹwọnsẹ meje ti Arsenal gba sẹyin, wọn ko ti fidirmi ninu rẹ. Lati ipo Kẹwa ti wọn wa tẹlẹ, ọfẹ ti gbe wọn pa ti wọn si ti wa ni ipo karun un bayi lori afara. Leicester ni ti wọn ko tilẹ ta putu ninu ifẹsẹwọnsẹ naa paapa lawọn iṣẹju ibẹr ipade naa. Eleyi kun ohun ti Arsenal fi tete ribi rọ bajinatu goolu meji si awọn wọn laarin ogun iṣju ifẹsẹwọnsẹ wọn.
"Cristiano Ronaldo update: Ṣé Cristiano Ronaldo yóò dúró tàbí kò ní dúró n'Manchester United fún sáà líìgì tó ń bọ̀?,Ibi ti ọrọ Christiano ronaldo de duro ni yii.. Eekan ẹlẹsẹ ayo agbaye ni, Cristiano Ronaldo to n gba bọọlu jẹun lẹgbẹ agbabọọlu Manchester United bayii nilẹ Gẹẹsi lawọn ololufẹ bọọlu lagbaye ti n jẹ ọrọ rẹ lẹnu pe boya yoo ko kuro lẹgbẹ agbabọọlu naa ti saa yii ba parii tabi yoo duro. Ọrọ diduro Ronaldo atọpọ odu agbabọọlu ni ikọ Manchester United fun saa bọọlu to n bọ lọpọ awọn ololufẹ bọọlu paapaajulọ awọn ti Manchester United n jẹ lẹnu pẹlu ṣubudide ẹgbẹ agbabọọlu naa ni saa liigi Gẹẹsi to n kogba wọle bayii. Iroyin lati awọn iwe iroyin kan ni ilẹ Gẹẹsi n sọ pe Cristiano Ronaldo ti yọọ sọ fun awọn akẹgbẹ rẹ kan pe oun yoo duro si Manchester United ni saa to n bọ bi o tilẹ jẹ pe ikọ naa ṣeeṣe ko kuna kikopa ni idije Yuroopu ni saa to n bọ. Amọṣa, o ni iduro oun yoo da lori boya akọnimọọgba tuntun ti Manchester United ṣẹṣẹ gba ba fẹ oun ninu ikọ naa. Ẹwẹ, ọkan lara awọn manigbagbe agbabọọlu to ti wọ aṣọ manchester United ri, Dennis Beckham ti fi erongba rẹ han pe inu oun yoo dun bi Christiano Ronaldo ba lee duro pẹlu Amn United di saa to n bọ. ""Cristiano Ronaldo ati leo (Lionel Messi) jẹọkan lara awọn agbabọọlu to lamilaaka julọ lagbaye lati nnkan bii ọdun marundinlogun sẹyin"" Beckham ni, ""diduro rẹ lẹgbẹagbabọọlu United ṣe pataki fun awọn oloolufẹ ẹgbẹ agbabọọlu naa. O ṣe pataki fun oun naa pẹlu nitori pe a mọ bi o ṣe nifẹ awọn ololufẹ ikọ Manchested United to."""
"Ọmọ ọdún mẹ́fà ni ọ̀rẹ́ ìyá mi ti ń fi ìbálòpọ̀ lọ̀ mí - Dele Alli,Agbabọọlu ọmọ orilẹede Gẹẹsi, to tun n gba bọọlu jẹun ni ẹgbẹ agbabọọlu Everton, Dele Alli ni ọmọ ọdun mẹfa ni oun nigba tirẹ ia oun ti n fi ọrọ ibalopọ lọ oun. Ninu ifọrọwerọ kan to se pẹlu agbabọọlu Gẹẹsi tẹlẹ Gary Neville, Dele salaye pe oun ti oun la kọja nigba ewe pọ tobẹ gẹ to jẹ pe o ni ipa ninu awọn kudiẹkudiẹ kan to pada wa n de ba oun nigba ti oun dagba. O ni ọpẹlopẹ awọn idile kan to gba oun tọ nigba ti oun pe ọmọ dun mejila lo jẹ ki irinajo oun tun na taara diẹ. Dele, ẹni ọdun mẹtadinlọgbọn bayii sọ pe ọsẹ mẹfa loun lo laipẹ yii ni ile wosan itọju awọn iwa baraku (Rehab)  fun ayẹwo nitori aṣilo ogun orun ati awọn ipenija ti oun n la kọja. Ti a ba sọrọ nipa ọdọmọde agbabọọlu, Dele jẹ ọkan lara ikọ Gẹẹsi to de ipele to kangun si aṣekagba (Semi Final) nibi idije ife ẹyẹ agbaye lọdun 2018. kan gboogi lara ikọ agbabọọlu Tottenham wọ ipele asekagba idije Champion League lọdun 2019 labẹ iṣakoso akọnimọọgba ikọ naa nigba naa, Pochentino. Sugbọn nnkan lọ bo ti yẹ mọ fun Dele Alli. eleyi lo mu ko fi ikọ Spurs silẹ lọ si Everton, ki awọn pẹlu to ya ikọ Bekistas, lorilẹede Turkey fun saa bọọlu ọdun 2022. Amọṣa kọọ naa lo ri fun un  ki o to tun pada si ikọ Everton lẹyin to ṣeṣe. Dele, ẹti ṣoju ikọ agbabọọlu orilẹede Gẹẹsi ni ifẹsẹwọnsẹ mẹtadinlogoji. ""Nigba ti mo de lati Turkey, mo ri pe mo nilo isẹ abẹ, ti ọpọlọ mi si nilo ayẹwo. ""Mo pinnu lati gba ile wosan to n tọju nnkan to n se mi lọ fun itọju. ""O da bi pe asiko ti to fun mi. Wọn ko le sọ fun mi lati ma lọ. Mo fẹ mọ nnkan to n ló, ki n si gbe igbesẹ fun ara mi tabi ki n ma se. Inu okunkun ni mo wa, o gbera le ohun ti yoo se ijamba fun mi. ""Mo wa ji lojojumọ, mo n gbogun ti nnkan ti o n se mi, mo n lọ fun igberadi, mo n rẹrin, lati fihan pe inu mi dun sugbọn ni inu mi, mo n padanu ọpọ nnkan, ti asiko si ti to fun mi lati se atunse"" Dele ni ọpọlọpọ nnkan lo sẹlẹ si oun nigba ewe, ti ko ye oun, ti oun ko si ri ojutu rẹ sibẹ. ""Iya mi jẹ omuti. Wọn fi soko si ilẹ Adulawọ lati lọ gbe pẹlu Baba mi lati le kọgbọn, ki wọn dẹ tun da mi pada. ""Nigba ti mo wa lọmọdun meje, mo ti bẹrẹ si ni mu siga. "" ni ọdun mẹjọ, mo ti n lo ogun oloro."" O niere bọọlu loun fi bẹrẹ si nii paronu rẹ bi o tilẹ jẹ wi pe oun ṣi n lo ogun oloro labẹlẹ. Dele Alli fi kun un pe, alasunkiri loun nigba ti oun wa ni nnkan bii ọmọ ọdun mọkanla, to si jẹpe abẹ afara loun n sun kiri. ""Nigba ti mo pe ọmọ ọdun mejila, awọn mọlẹbi kan gba i tọ, To ba jẹ pe Ọlọrun lo n sẹda eeyan, awọn ni Ọlọrun sẹda nitori gbogbo nnkan ti wọn se fun mi."" Alli fikun pe o lero pe bi oun se sọrọ sita yii oun yoo ran awọn eeyan miiran to n ba idojukọ bada ri iwosan. O un lilọ ile wosan fun itọju se ọpọlọpọ anfani ati iwosan fun oun, ti oun yoo se pada si ere idaraya pada ""Lilọ ile wosan ba mi lẹru sugbọn n ko mọ nnkan ti ma ba pada ati awọn ti ma jẹ anfani. ""Ipo ti mo wa ko da rara, Ọpọlọpọ nnkan lo waye nigba ti mo wa kekere ti ko ye mi rara. Alli se ikilọ pe ọpọlọpọ ijamba lo wa ninu lilo ogun oorun, ti awọn akẹgbẹ rẹ si pẹlu awọn to n lo awọn ogun naa."
English Premier League: Láàrín Manchester City àti Liverpool, ta ni yóò gba ife ẹ̀yẹ Premier League ilẹ̀ Gẹ̀ẹ́sì sáà 2021/2022 ?,Ṣe Manchester City ni yoo bori idije Premier League ilẹ Gẹẹsi tọdun yii ni tabi Liverpool? Ṣe Tottenham yoo lee moribọ wọ ipo kẹrin lati kopa ni idije Champions League saa to n bọ tabi orogun wọn lagbegbe North London, iyẹn Arsenal ni yoo pap fi ogun ẹyin ja wọn? Ewo ninu Burnley ati Leeds ti yo ja si agbami ifidirẹmi 'Relegation'eyi ti yoo sọ wọn di ero liigi keji ilẹ Gẹẹsi, iyẹn Championship? Awọn ibeere wọnyii ni idahun yoo wa fun loni ọjọ Aiku ọjọ kejilogun oṣu karun un ọdun 2022 ti idije premier league ilẹ Gẹẹsi fun saa 2021 si 2022 yoo wọ ifẹsẹwọnsẹ aṣekagba. Igba akọkọ niyi laarin ọdun mẹwaa ti ifẹsẹwọnsẹ lati mọ olubori, awọn ẹgbẹ agbabọọlu mẹrin ti yoo kopa ni Champions league ati awọn ti yoo jabọ si agbami 'Relegation' yoo wọ ọjọ to kẹyin ni saa liigi kan. Ami kan ṣoṣo ni Manchester city fi n la Liverpool lori atẹ igbelewọn liigi premiership ilẹ Gẹẹsi titi di ifẹsẹwọnsẹ to gbẹyin ni saa ligi naa lọjọ Aiku lẹyin ti man City ta ọmi pẹlu Westham ti Liverpool si ja fitafita lati bori Southampton lsẹ to kọja. Iwọnba eeyan perete lo n lero pe Manchester city yoo sọ ife naa nu, nitori pe ko tii si igba kankan ninu itan premier league ti ẹgbẹ agbabọọlu to n lewaju atẹ igbelewọn liigi naa wọ ifẹsẹwọnsẹ to kẹyin ni saa kan sọ ọ nu ri. Idi ti ọpọ fi n nigbagbọ pe Mancity ni yoo papa gba ife ẹyẹ liigi ti  ọdun yii ko ju bi ikọ naa ti ṣe yọ bi ọjọ tan bi oorun lati igba ti ifẹsẹwọnsẹ saa liigi yii ti bẹrẹ. Akọnimọọgba Ikọ Manchester city, Pep Guardiola yoo maa ko ikọ rẹ sodi lọ koju Aston Villa ni ibuba wọn ni papa iṣire Etihad to wa ni ilu Manchester lai ni gbagbe pe bi awọn ba ti le bori Aston Villa aba lasan ni esi ifẹsẹwọnsẹ laarin Liverpool ati Wolves yoo jẹ. Bi Mancity ba lee gba ife ẹyẹ liigi premiership ilẹ Gẹẹsi tọdun yii, yoo bu itura si ọgbẹ ijakulẹ wọn ni idije champions league ọdun yii lọwọ Real Madrid, pẹlu ifidirẹmi wọn lọwọ Liverpool ni ipele to kangun si aṣekagba ife ẹyẹ FA cup ilẹ gẹẹsi. Bakan naa ni yoo bẹgina ilepa ife ẹyẹ mẹrin ni saa kan ṣoṣo eyi ti Akọnimọọgba Liverpool, Jurgen Klopp atawọn agbabọọlu rẹ n lepa lọwọ. Liverpool ti gba ife ẹyẹ Carabao ati FA sinu aka wọn bayii, meji to ku naa ni liigi ati ife ẹyẹ Champions League fun saa yii. Saa liigi ọdun ni yii ni igba kẹta ninu saa liigi mẹrin ti ẹgbẹ agbabọọlu Manchester City ati Liverpool yoo maa du ipo kini ati ikeji liigi premiership ilẹ Gẹẹsi mọ ara wọn lọwọ. Yoo si jẹ igba keji lẹyin saa liigi ọdun 2018 si 2019 ti yoo maa jẹ pe ami kan ṣoṣo ni yoo la awọn mejeeji laarin. Ọpọ igba lawọn eeyan maa n fi ẹgbẹ agbabọọlu Tottenham Hotspur ṣe yẹyẹ pe wọn kii ye sọ ifa nu lasiko ti wọn ba ti wa niwaju to si yẹ ki wọn lo anfani ti wọn ni lati bori. Yoo jẹ ohun ti yoo niran diẹ fun wọn lati tun padanu kikopa ni idije Champions league ilẹ Yuroopu ni saa to n bọ n bọ. Bibori ti wọn tiraka lati bori Burnley lọjọ Aiku to kọja, ti Arsenal si fidirẹmi lọdọ Newcastle lọjọ Aje fihan pe Tottenham ni yoo wọ ifẹsẹwọnsẹ ọjọ to kẹyin ninu saa liigi 2021/2022 gẹgẹ bi onipo kẹrin ti wọn si fi ami meji kọja Arsenal lori atẹ igbelewọn Premier league ilẹ Gẹẹsi. Ọmi lasan yoo fi ẹsẹ Tottenham rinlẹ bii kọnkere ni ipo kẹrin lori atẹ igbelewọn naa. Arsenal si gbọdọ bori Everton ki wọn to le ni ireti ati yi aga pada mọ Tottenham nidi, iyẹn bi Tottenham ba yọ ṣubu lọdọ Norwich. Yatọ si ọrọ Tottenham ati Arsenal, Manchester United ati Westham naa yoo maa ta kangbọn lati mọ ẹni ti yoo mu aye kan to ku fun idije Europa ni saa to n bọ ati ẹni ti yoo ja bọ sinu idije Europa Conference league. Bi Manchester United ba bori Crystal Palace, a jẹ pe awọn ni yoo mu ipo kẹfa bi otiwulẹ ki esi ifẹsẹwọnsẹ West Ham ati Brighton o ja si. Bi Manchester United ba lọ yọ gẹrẹ lasan, ilẹkun ṣi fun West Ham niyi, iyẹn bi awọn pẹlu ba lee gbiyanju ati na Brighton. Ipadabọ Everton nibi ifẹsẹwọnsẹ awọn ati Crystal Palace lọjọbọ  nibi ti wọn ti yirapada lati goolu meji wa pada bori pẹlu mẹta si meji lo yọ wọn kuro ninu ọgbun agbami 'relegation' Nibayii, ọrun Burnley ati Leeds ti ọran wa bayii. Ọkan alara ẹgbẹ agbabọọlu mejeeji yii yoo ja si agbami 'relegation' ti yoo gbe lọ dara pọ mọ ikọ Norwich ati Watford ti wọn ti ri sinu ọgbun naa ṣaaju. Burnley yoo gbalejo Newcastle, bẹẹni Leeds yoo l ba Brentford lalejo. Ta ni yoo di atamatase ati goli to ta lẹnu julọ? Lara awọn ibeere ti yoo ma nilo idahun lọjọ Aiku nigba ti ifẹsẹwọnsẹ to gbẹyin fun saa liigi premiership ilẹ Gẹẹsi 2021/2022 ba n kogba wọle ni ta ni yoo gba ami ẹyẹ agbabọọlu atamatase, iyẹn Striker to pegede julọ? Bakan naa ni goli aṣọle to pegede julọ naa yoo tun nilo idahun. Mohammed Salah, atamatase Liverpool to gba goolu mejilelogun si awọn alatako ni saa yii, Son Heun-min ti Tottenham lo n gbemu tii pẹlu goolu mọkanlelogun ti Chrristiano Ronaldo si ni goolu mejidinlogun. Salah ti gba ami ẹyẹ yii ri ni saa 2017-18 ati 2018-2019. Igba akọkọ ni yoo jẹ fun Son to ba gba a. Ni ti awọn goli, yoo wa laarin Ederson aṣọle manchester city pẹlu Alisson to jẹ aṣọle Liverpool. Ifẹsẹwọnsẹ ogun ni awọn mejeji yii ti gba ninu eyi ti awọn alatako ko ri awọn wọn da lu.
Guinness World records fún C. Ronaldo ní àmì ẹ̀yẹ agbábọ́ọ̀lù tó gbá bọ́ọ̀lù jùlọ fún orílẹ̀èdè rẹ̀,Balogun ikọ agbabọọlu orilẹede Portugal, Cristiano Ronaldo gba goolu kan ṣoṣo to mu Portugal jawe olubori lalẹ ọjọ Iṣẹgun, to si tun di agbabọọlu akọkọ lagbaye ti yoo gba ifẹsẹwọnsẹ igba fun ik agbabọọlu orilẹede kan. Goolu ti Ronaldo gba wọle ni igba ti ifẹsẹwọnsẹ wọn pẹlu Iceland wọ iṣẹju kọkandinlaadọrun ninu ifẹsẹwọnsẹ lati mọ awọn orilẹede ti yoo kopa ni idije ife ẹyẹ Euro 2024. Goolu naa ni ikẹtalelọgọfa ti Ronaldo yoo gba wọle fun orilẹede rẹ, eyi to si tun jẹ goolu to pẹ julọ ti agbabọọlu kankan lagbaye yoo gba sinu awọn fun ik agbabọọlu orilẹede rẹ. Ni oṣu kẹta ọdun 2023 ni Ronaldo gba ipo naa lọwọ Bader Al-Mutawa agbabọọlu orilẹede Kuwait to ti gba ifẹsẹwọnsẹ aadọwa le mẹfa (196) funorilẹede rẹ. Ajọ to n ṣe koriya fun awọn ohun manigbagbe lagbaye, Guiness World Records, GWR gbe patako ami ẹyẹ rẹ lọwọ awọn aṣoju ileeṣẹ GWR ki ifẹsẹwọnsẹ naa to bẹrẹ. Ọdun 2023 ni yoo pe ogun ọdun ti C. Ronaldo, gẹgẹ bi ọpọ awọn ololufẹ rẹ ṣe maa n pe e, ti n gba bọọlu fun Portugal. Ronaldo ti gba bọọlu jẹun lawọn ẹgbẹ agbabọọlu bii Sporting Lisbon, Manchester United, Real Madrid ati Juventus ki o to gba ilu Saudi Arabia lọ nibi to ti n gba bọọlu jẹun ni ẹgbẹ agbabọọlu Al-Nassr. Igba marun un ọtọtọ lo ti gba ami ẹyẹ agbabọọlu to lamilaaka julọ lagbaye, Ballon d’Or. Oun si ni balogun to ko ikọ Portugal sodi gba ife ẹyẹ European Nations League akọkọ.
Ta ni Bournemouth ṣẹ̀ tí Liverpool fi di ẹrù ìyà 9-0 rù wọ́n?,Ẹgbẹ agbabọọlu Liverpool tayọ ni ifẹsẹwọnsẹ wọn pẹlu Bournemouth pẹlu goolu mẹsan si odo. Ifẹwọnsẹ akọkọ ti Liverpool yoo bori ni saa liigi 2022/2023 niyi lẹyin ti wọn ti gba ifẹsẹwọnsẹ mẹta ṣiwaju. Goolu mẹsan si odo ni goolu to pọju ninu ifẹsẹwọnsẹ kan ṣoṣo lati igba ti liigi premiership ilẹ Gẹẹsi ti bẹrẹ lọgbọn ọdun sẹyin. Bi o tilẹ jẹ wi pe ṣaju ifẹsẹwọnsẹ naa, akọnimọọgba Liverpool, Jurgen Klopp ṣalaye pe ibẹrẹ wọn ko tii ri bi awọn ṣe fẹ lẹyin ti wọn gbe ta ọmi meji ki Manchester United to na wọn lọjọ Aje ni papa iṣire Old Trafford. Manchester United lo kọkọ na ikọ agbabọọlu miran pẹlu goolu mẹsan an si odo nigba ti wọn koju Ipswich lọdun 1995 ati Southampton lọdun to kọja. Bakan naa ni Leicester city na Southampton ni mẹsan si odo lọdun 2019. Diaz gba meji wọle ni iṣẹju kẹta ati ikarundinlaadọrun, firmino pẹlu gba meji wọle nigba ti ifẹsẹwọnsẹ naa wọ iṣẹju kọkanlelọgbọn ati ikejilelọgọta. Elliot (Iṣẹju kẹfa), Alexander-Arnold (Iṣẹju kejidinlọgbọn), Van Dijk (iṣẹju karundinlaadọta), Freitas Gouveia Carvalho (iṣẹju ọgọrin). Bakan naa ni aṣiṣe de ba Mepham, agbabọọlu Bournemouth to gba bọọlu si ile ara rẹ.
Ìpínlẹ̀ Oyo pàdánù rẹfirí méjì láàrín ọjọ́ méjì,Igbimọ iṣakoso bọọlu alafẹsẹgba nilẹ Ibadan, 'Ibadan Football Council(IFC)' ti fi ọrọ ibanikẹdun ranṣẹ si ẹgbẹ awọn adari ifẹsẹwọnsẹ n'ipinlẹ Ọyọ, lori iku eeyan meji lara ọmọ ẹgbẹ wọn. Awọn adari ayọ to papoda naa ni Ibikunle Abiodun ati Rafiu Kazeem Opeyemi lati ijọba ibilẹ Akinyele ati Ona-Ara. Iroyin fi idi rẹ mulẹ wi pe Abiodun jẹ Ọlọrun nipe lọjọ Ẹti lẹyin aisan ranpẹ, nigba ti Kazeem Opeyemi padanu ẹmi rẹ nibi ijamba ọkọ ti o waye lọjọ Abamẹta ni opopona ilu Oṣu n'ipinlẹ Ọṣun lasiko to n bọ lati ibi ayẹwo ikojuosunwọn ti o lọ ṣe nilu Abuja. Awọn adari ayo meji mii Segun Oni ati Ajadi Odunayo to fi ara pa ninu ijamba ọkọ naa ti gba itọju nile iwosan, wọn si ti pada sile wọn. Alaga igbimọ iṣakoso bọọlu alafẹsẹgba nilẹ Ibadan, Mogaji Rotimi Alli fi ibanujẹ ọkan han ninu iwe ibanikẹdun to buwọlu lorukọ igbimọ naa. O gbadura si Ọlọrun lati dawọ iru iṣẹlẹ aburu bẹẹ duro ninu ẹgbẹ naa ati ninu ẹgbẹ bọọlu alafẹsẹgba jakejado orilẹede Naijiria, gẹgẹ bi o ṣe gbadura pe ki Ọlọrun tu mọlẹbi awọn oloogbe ninu. Bakan naa ni ẹgbẹ awọn akọwe iroyin ere idaraya n'ipinlẹ Ọyọ, 'Sports Writers Association of Nigeria (SWAN)', fi ibanikẹdun wọn ranṣẹ si ẹgbẹ awọn adari ifẹsẹwọnsẹ n'ipinlẹ Ọyọ ati awọn ẹgbẹ bọọlu alafẹsẹgba lori iṣẹlẹ ojiji ti o mu ẹmi awọn adari ayọ meji lọ lopin ọsẹ. Ninu iwe ibanikẹdun ti alaga ẹgbẹ naa, Niyi Alebiosu kọ, ti akọwe ẹgbẹ, Adewale Tijani buwọlu, ẹgbẹ naa kẹdun pẹlu mọlẹbi awọn oloogbe ati awọn igbimọ iṣakaso ifẹsẹwọnsẹ n'ipinẹ Ọyọ lori iṣẹlẹ aburu naa. Wọn fi kun ọrọ wọn wi pe ọjọ buruku gbaa ni ọjọ ti wọn padanu mẹji ninu awọn ọmọ ẹgbẹ wọn lai ro tẹlẹ, pẹlu alaye wi pe adanu nla ni ipapoda awọn mejeeji jẹ fun igbimọ bọọlu alafẹsẹgba ati ẹgbẹ awọn akọwe iroyin ere idaraya n'ipinlẹ Ọyọ ati lorilẹede Naijiria. Awọn aṣoju ẹgbẹ naa ke si awọn igbimọ iṣakoso ere idaraya n'ipinlẹ Ọyọ lati ṣe ifilọlẹ awọn nnkan manigbagbe lorukọ awọn oloogbe naa, ki iranti awọn ipa ribiribi ti wọn ko fun idagbasoke ere idaraya ma baa parun. Wọn gbadura pe ki Ọlọrun tu mọlẹbi awọn oloogbe ninu, ki o si ṣẹwọ iru iṣẹlẹ bẹẹ mọ laarin wọn n'ipinlẹ Ọyọ ati lorilẹede Naijiria.
Man city lulẹ̀, Pep Gardiola, Ten Hag jiyàn lórí ‘Offside’ Rashford tó mú góòlù tó sọ Man Utd jí jáde,Ẹgbẹ agbabọọlu Manchester United gbo ewuro  soju Manchester city pẹlu goolu meji si ẹyọkan ni ifẹsẹwọnsẹ wọn to waye ni papa iṣire Old Trafford lọjọ Satide. Ọpọ lamẹtọ ere bọọlu lo n ṣe ariyanjiyan pe ‘offside’ ni Rashford agbabọọlu Manchester United wa to si di awọn agbabọọlu ati aṣọle Manchester city lọwọ ki Bruno Fernades to gba bọọlu wọle sinu awọn nigba ti ifẹsẹwọnsẹ naa wọ ọgọrin iṣẹju. Ninu ọrọ to sọ pẹlawọn akọroyin lẹyin ifẹsẹwọnsẹ naa, akọnimọọgba  ikọ agbabọọlu Manchester city, Pep Guardiola ṣalaye fun BBC pe ko si wahala bi ik Manchester city ko ba gba Carabao cup tabi premier league ni saa bọọlu yii, ṣugbọn ifẹsẹwọnsẹ ṣi pọ lati gba nitori naa orun to wa loke ṣi to aṣọ n sa. “Offside ni Marcus Rashford wa, Bruno Fernandes ko si ni offside. Rashford di aṣọle wa ati awọn agbabọọlu wa lọwọ. Amọ ko si nnkan ti a le ṣe sii. A mọ bi papa iṣire ti a ti  gba ifẹsẹwọnsẹ yii ṣe ri. Bakan naa lo ṣoro fun awọn alamojuto ere bọọlu ati ṣe iṣẹ wọn lawọn papa iṣire wọnyii.” Amọṣa akọnimọọgba ẹgbẹ agbabọọlu Manchester faake kọri pe ọrọ ko ri bi akọnimọgba Manchester City atawọn kan ṣe n sọ ọ. Ten Hag ni oun rii daadaa ni ibi ti oun wa. “Ofin sọ pe Marcus ko fara kan bọọlu ko si di ẹnikẹni lọwọ. Bruno si wa lati ẹyin – mo lee ri lati ibi ti mo wa.”
Wo kókó pàtàkì nípa sáà bọ́ọ̀lù Premier League tuntun tí yóò bẹ̀rẹ̀ lọ́jọ́ Ẹtì,Opin ọsẹ ti a wa yii ni saa bọọlu Premier League tuntun yoo bẹrẹ. Saa to kọja ni Manchester City gba ife ẹyẹ idije naa fun igba kẹta lera lera lẹyin to din dundu iya fun Arsenal ni aṣekagba rẹ. Ni idakeji, ẹgbẹ agbabọọlu Southampton, Leicester ati Leeds  ja kuro patapata ninu idije naa nigba ti Burnley, Sheffield United ati Luton Town gba ipo wọn. Ni bayii, gbogbo ẹgbẹ agbabọolu ti yoo kopa ninu idije naa lo ti ṣetan lati bọ sori papa ninu igbiyanju wọn lati gba ife ẹyẹ naa lọwọ Manchester City to wa. Opin ọṣẹ to jẹ ọjọ Ẹti, ọjọ kọkanla, oṣu Kẹjọ ni idije naa yoo gberasọ ni pẹrẹwu. Saa tuntun yii ni Manchester City yoo tun gbiyanju lati gba ami ẹyẹ idije naa fun igba kẹrin leralera. Saa bọọlu ọdun 2023 yii n fi ọsẹ kan le si akoko to bẹrẹ ni saa bọọlu 2022/2023, eyii ko ṣẹyin idije ifẹ ẹyẹ agbaye to wa lọdun 2022. Ẹwẹ, ọjọ Aiku to kọja ni Manchester City koju Arsenal ni ifẹsẹwọnsẹ to maa n waye ṣaaju ibẹrẹ saa tuntun ṣugbọn Man City lulẹ lẹyin ti Arsenal na wọn ni ami ayo mẹrin si ẹyọkan ninu pẹnarity. Amọ njẹ o ṣeeṣe ki Arsenal gba ade Premier League mọ Manchester City lọwọ ni saa bọọlu 2023/2024 yii? Ipade dori papa!
Bayern Munich ra Sadio Mane lọ́wọ́ Liverpool pẹ̀lú £35 mílíọ̀nù,Gbajumọ atamatase ikọ agbabọọlu Liverpool, Sadio Mane ti fi ikọ naa silẹ lọ ree darapọ mọ ẹgbẹ agbabọọ̀lu Bayern Munich lorilẹede Germany. Miliọnu marundinlogoji ni Bayern ra Mane lọwọ Liverpool, yoo si lo ọdun mẹta labẹ adehun naa. Igba meji ọtọọtọ ni Liverpool da owo ti Bayern Munich kọkọ gbe kalẹ lati fi ra Mane ki idunadura wọn to wọ. Sadio Mane, agbabọọlu ọmọ orilẹede Senegal naa ṣalaye pe, “Asiko yii gan ni igba to yẹ fun ipenija tuntun yii” Mane darapọ mọ ẹgbẹ agbabọọlu Liverpool lati Southampton lọdun 2016 lẹyin ti Liverpool san miliọnu mẹrinlelọgbọn pọun. Laarin ọdun mẹfa to fi wa ni Liverpool, ọgọfa goolu ni Mane gba si awọn ni ifẹsẹwọ̀nsẹigba ti mọkandinlaadọrin. Mane kopa to jọju ninu bi Liverpool ṣe gba ife ẹyẹ Champions leagueati Premier league. Oun lo si tun gba goolu to fun orilẹede rẹ, Senegal ni ife ẹyẹ bọọlu ilẹ Afirika, AFCON loṣu keji ọdun 2022.
Nigeria vs South Africa: Ìjà àgbà méjì láàrín Super Eagles àti Bafana Bafana ní Afcon 2023,Nigeria, orilẹede to ti gba ife ẹyẹ Afcon ni igba igba mẹta yoo tun gbe ina wo oju pẹlu South Africa ninu ipele to kangun si aṣekagba idije ife ẹyẹ Afcon 2023 ni Ọjọru. Ni igba mẹta ọtọọtọ ti awọn orilẹede mejeeji yii ti figagbaga ṣaaju asiko yii ni idije Afcon, Naijiria lo n gbegba oroke. Ni ti ero awọn onwoye, orilẹeede Naijiria lọpọ n fi oju si gẹgẹ bi ẹni ti yoo bori lẹyin ti awọn orilẹede ti a le tọka si gẹgẹbii egungun nla gbogbo lagbo ere bọọlu ni Afrika to wa si ibi idije naa ti di ero iworan lẹyin ti wọn ti ja kuro ninu idije ọhun. Amọṣa,ikọ Bafana bafana South Africa to gba ife ẹyẹ naa ni ọdun 1996 ti yọ ọwọ Morocco ni idije naa. Morocco si ni orilẹede Afirika ti ipo rẹ ga julọ ni atẹ igbelewọn ajọ FIFA fun awọn orilẹede gbogbo to n gba bọọlu lagbaye. South Afrika yoo fẹ gbẹsan irora atẹyinwa lara Naijiria, paapaa nigba ti Naijiria na wọn pẹlu goolu meji si odo lọdun 2000 ti wọn kọkọ de ipele to kangun si aṣekagba. Kan lara awọn eekan agbabọọlu Super Eagles ni igba kan ri, Tijjani Babangida ṣalaye fun BBC Sports Africa pe “ifigagbaga nla lo n waye laarin orilẹede Naijiria ati South Africa, eyi ti yoo mu ki ifẹsẹwọnsẹ laarin wọn gbona janjan.” Ọdun 2019 ni awọn mejeeji yii pade gbẹyin ni idije Afcon ti Naijiria si bori pẹlu goolu meji si ẹyọ kan. Balogun ikọ agbabọọlu South Africa tẹlẹDean Furman fi to BBC World Football ninu eto ifọrọwerọ kan to waye nipa Afcon peIgba kan wa ti o ku diẹ ki awọn na Naijiria ki wọn to gba goolu kan wọle nigba ti ifẹsẹwọnsẹ naa fẹ de opin.” “A fidirẹmi niwaju wọn lọdun 2013 ni ipele quarter final; ṣugbọn bayi a ti kọja ipele yii.” Ipo kejilelogoji ni Naijiria wa lori atẹ igbelewọn FIFA, igbesẹ mẹrinlelogun ni wọn fi ju South africa, amọ South Africa wọ awọn agba iṣaju kan nilẹ ni ipele komẹsẹ o yọ akọkọ eyi ti wọn ti lu Moroccopẹlu goolu meji si odo. ‘Ohun ti wọn gba pẹlu Morocco jẹ ifẹsẹwọnsẹ wọn ti mo ṣi gbadun julọ lati ọpọlọpọ sẹyin” ni ọrọ ti Mark Fish, ọkan pataki lara ikọ Bafanabafana to gba ife ẹyẹ naa ni ọdun 1996 ṣe lalaye fun BBC Sports Africa. “A mọ pe Naijira ni okun ati agbara pupọ pẹlu awọn ẹlẹsẹ ayo to pọ, ṣugbọn South Africa naa gbọdọ doju kọ wọn pẹlu ipinnu kan naa ti wọn ti fi ṣẹgun gbogbo ifẹsẹwọẹ wọn iṣaaju.” Ikọ mejeeji lo ni aṣọle to gbamuṣe ti eeyan le ka kun awọn to dara julọ ni idije naa. Ifẹsẹwọnsẹ mẹrin ni ko ti si ẹni to tii gba goolu sinu awọn awọn mejeeji. Amọṣa aṣọle South Africa, Rowen Williams jẹri ọmọ ọkọ ni ifẹsẹwọnsẹ wọn ti wọn gba ni Quarter finals pẹlu Cape Verde nibi to ti mu pẹnariti mẹrin. Furman ni “Ronwen ti di ilu mọọka ni South Africa bayii. Ko dẹrun lati mu pẹnariti mẹrin.” Stanley Nwabali, aṣọle Naijiria ni tirẹ ko ṣoju Naijiria ju igba meji lọ ṣaaju idije Afcon.
Ikọ̀ Portugal fi Super Eagles panu níbi ìfẹsẹ̀wọnsẹ̀ olọ́rẹ̀ẹ́ sí ọ̀rẹ́,Ikọ̀ Portugal fi Super Eagles panu níbi ìfẹsẹ̀wọnsẹ̀ olọ́rẹ̀ẹ́ sí ọ̀rẹ́  tó wáyé ní pápá ìṣeré José Alvalade nílùú Lisbon lálẹ́ yìí. A﻿mi ayo merin si odo ni ikọ agbabọọlu Portugal fun ti Super Eagles Naijiria. I﻿dije ife ẹyẹ agbaye yoo bẹ\rẹ ni orilẹ-ede Qatar. N﻿aijiria ko pegede lati kopa nibe rara. Ẹgbẹ agbabọlu Super Eagles Naijiria yoo koju Portugal fun ifẹsẹwọnsẹ ọlọrẹsọrẹ  kan lọjọbọ. Ifẹsẹwọnsẹ yii n waye lọjọ diẹ si ibẹrẹ idije ife ẹyẹ agbaye Qatar 2022. Orilẹede Naijiria ko ni kopa ni idije ife ẹyẹ agbaye FIFA yii ṣugbọn Portugal yoo kopa, wọn yoo si ma koju Ghana, Uruguay ati South Korea ni ipin H. Ifẹsẹwọnsẹ yii yoo waye lẹyin ifọrọwerọ Christiano Ronaldo pẹlu Piers Morgan to gbalẹkan bayii nibi to ti bu ẹnu atẹ lu awọn alaṣẹ Manchester United pe wọn da oun. Nigba wo ni ifẹsẹ̀wọnsẹ Portugal ati Naijiria yoo waye? Ifẹsẹwọnsẹ naa yoo waye ni Ọjọbọ, ọjọ kẹtadinlogun oṣu kọkanla ni nnkan bii agogo mẹjọ ku iṣẹju marundinlogun aṣalẹ. Agbabọọlu mẹtalelogun ni Naijiria pe fun ifẹsẹwọnsẹ naa. Amọṣa, akọnimọọgba Super Eagles, Jose Peseiro ti fi Cyriel Dessers rọpo Victor Osimhen, ti Chidozie Awaziem fun Olisah Ndah nitori pe wọn ṣeṣe.  Aṣọle: Maduka Okoye, Francis Uzoho, Adebayo Adeleye Agba ọwọ ẹyin (Defenders) : William Ekong, Olisa Ndah, Calvin Bassey, Kevin Akpoguma, Chidiebube Duru, Tyronne Ebuehi, Bruno Onyemaechi, Bright Osayi Samuel Agba ọwọ aarin (Midfielders) : Joseph Ayodele-Aribo, Alex Iwobi, Wilfred Ndidi, Frank Onyeka, Oghenekaro Etebo Atamatase (Forward) : Moses Simon, Samuel Chukwueze, Ademola Lookman, Terem Moffi, Paul Onuachu and Emmanuel Dennis Aṣọle: Diogo Costa, Jose Sa, Rui Patricio Agba ọwọ ẹyin (Defenders) : Diogo Dalot, Joao Cancelo, Danilo Pereira, Pepe, Ruben Dias, Antonio Silva, Nuno Mendes, Raphael Guerreiro Agba ọwọ aarin (Midfielders) : Joao Palhinha, Ruben Neves, Bernardo Silva, Bruno Fernandes, Joao Mario, Matheus Nunes, Otavio Monteiro, Vitinha, William Carvalho Atamatase (Forward) : Andre Silva, Cristiano Ronaldo, Goncalo Ramos, Joao Felix, Rafael Leao, Ricardo Horta
Àwọn nǹkan tó yẹ kí o mọ̀ nípa ìlànà tuntun tí UEFA gbé jáde fún Champions League,Idije bọọlu to n waye nilẹ Yuroopu jẹ ọkan gboogi lara eyii to ta lẹnu julọ ti awọn ololufẹ bọọlu si maa n gbadun kaakiri agbaye. Lati igba ti idije UEFA Champions League ti bẹrẹ lọdun 1955 ni wọn ti maa n ṣe oniruru atunto to ba igba mu si idije ọhun. Wayi o, ajọ naa tun ti ṣe atunto tuntun fun saa bọọlu ọdun yii, wọn si ni awọn atunto naa yoo ṣe anfani nla fun awọn ẹgbẹ agbabọọlu, awọn agbabọọlu funra wọn to fi mọ awọn ololufẹ bọọlu pẹlu. Bẹrẹ lati saa yii 2024/2025 lọ, ikọ agbabọọlu mẹrindinlogoji ni yoo maa kopa. Eyi  tumọ si pe awọn ẹgbẹ agbabọọlu yoo ni ifẹsẹwọnsẹ mẹjọ ni ipin wọn (group stage.) Ni saa tuntun ẹgbẹ agbabọọlu kan ko ni maa koju ẹgbẹ agbabọọlu mẹta mii nigba meji ọtọọtọ mọ (home and away), amọ wọn yoo maa koju ẹgbẹ agbabọọlu mẹjọ ọtọtọ. Lati pin awọn ti wọn yoo dojukọ, UEFA yoo kọkọ pin awọn ikọ ni mẹrin-mẹrin, ti wọn yoo si koju ẹgbẹ agbabọọlu meji  ni home and away.’ Igbesẹ yi yoo fun awọn ikọ agbabọọlu laaye lati gbena woju oniruru ẹgbẹ agbabọọlu. Yoo tun fun awọn ololufẹ bọọlu ni anfaani lati wo ifẹsẹwọnsẹ awọn ikọ to lagbara julọ ni ibẹrẹ idije naa. Esi idije kọọkan ni yoo sọ ipo ti awọn ẹgbẹ agbabọọlu yoo wa lori tabili. Yatọ si awọn atunṣe tuntun yii, awọn atunṣe tuntun mii lo tun wa nipa bi wọn yoo ṣe maa yọ ọwọ awọn ẹgbẹ agbagbọọlu ti ko dangajia lawo idije naa ni gbogbo saa tuntun. Ninu atẹjade kan lori ikanni ayelujara UEFA, o ni irufẹ nnkankan naa ni yoo waye si idije Europa League ati Europa Conference League. UEFA sọ pe anfaani ti awọn atunto yii yoo ṣe ni pe yoo jẹ ki awọn ololufẹ bọọlu wo ifẹsẹwọnṣe to pọ daadaa. Ati pe yoo si tun fun wọn lanfani lati wo ifẹsẹwọnsẹ awọn ẹgbẹ agbabọọlu to dangajia ninu idije naa.
"Man City vs Man United: Manchester City po ẹ̀kọ ìbànújẹ́ fún Manchester United pẹ̀lú 4-1,Ija agba meji laarin ikọ agbabọọlu Manchester city ati manchester United ti yanju ọrọ si akata Manchester City pẹlu bi Debryne atawọn akẹgbẹ rẹ ṣe na manchester United bi ẹni na bara. Goolu mẹta si ẹyọkan ni City fi jẹwọ 'awa la nilu' fun Manchester United ni ifẹsẹwọnsẹ 'Manchester derby"" naa. Kevin De Bruyne lo kọkọ ṣide fun Manchester city nigba ti ifẹsẹwọnsẹ naa wọ iṣẹju mejila ki Jandon Sancho to da a pada bi owo baba ijẹbu nigba ti ifẹsẹwọnsẹ naa wọ iṣẹju mejilelogun. Debruyne tun fi ọkan le nigba ti bọọlunaa wọ iṣẹju kejilelogoji. Riyad Mahrez tun fi goolu kan sii  nigba ti ifẹsẹwọnsẹ naa wọ iṣẹju kejidinlaadọrin ko to de e lade nigba ti ifẹsẹwọnsẹ naa wọ iṣẹju kọkanlelaadọrun. Awọn iroyin fidi rẹ mulẹ pe pẹlu ara ti De Bruyne da ninu ifẹsẹwọnsẹ 'Manchester derby' tọtẹ yii, o ti di igba mejidiinlaadọrun ti Debruyne ti ni ipa ati ipin ninu goolu ti wọn gba wọle ninu ọgọrun ifẹsẹwọnsẹ to gba ni ibuba ẹgbẹ agbabọọlu rẹ lasiko to wa pẹlu Chelsea ati isinyi to wa pẹlu manchester city. Igba kejilelogun ree ti Manchester United ati Manchester city yoo maa koju ara wọn ni idije premier league niyi, amọṣa man United lo n bori lọpọ igba julọ. Christiano Ronaldo ko lee kopa ni ifẹsẹwọnsẹ naa pẹlu bi iroyin ṣe jade pe o ti ko COVID-19 pẹlu"
Liverpool fi àwìn ṣẹ Man city lọ́wọ́ pẹ̀lú 3-1 ní Community Shield,Manchester city gba idagiri akọkọ ni saa bọọlu tuntun ti yoo bẹrẹ nilẹ Gẹẹsi lọsẹ to nbọ pẹlu bi Liverpool ṣe ko bo wọn ni ifẹsẹwọnsẹ ife ẹyẹ Community Shield to waye lọjọ Abamẹta. Goolu mẹta si ẹyọ kan ni Liverpool na Manchester city lati gba ife ẹyẹ Community Shield, eyi to jẹ ife ẹyẹ akọkọ lati ṣide saa bọọlu Premier league lọdọọdun lorilẹede England. Liverpool padanu ife ẹyẹ Premier league saa to kọja si ọwọ Manchester City to gba ife ẹyẹ naa lẹyin to fi ami kan la Liverpool. Idije naa to waye ni papa iṣire King power stadium dipo Wembley nitori ifẹsẹwọnaẹ aṣekagba idije ife ẹyẹ Euro tawọn obinrin ti yoo waye nibẹ. Agbabọọlu Liverpool, Trent Alexander-Arnold lo gba goolu akọkọ wọle lẹyin ti bọọlu gba soju ile ba ara Nathan Ake, agbabọọlu Manchester city wọle. Julian Alvarez, ọkan lara awọn agbabọọlu tuntun ti Manchester city ṣẹṣẹ ra lo gba goolu wọle lati daa pada fun Liverpool. Agbabọọlu ọmọ orilẹede Egypt ni, Mohammed Salah lo tun sun Liverpool siwaju pẹlu pẹnariti lẹyin ti ọkan lara awọn adilemu Manchester city, Ruben Dias fi ọwọ kan bọọlu loju ile rẹ. Agbabọọlu tuntun ti Liverpool ṣẹṣẹ ra, Darwin Nunez lo de gbogbo rẹ lade.
Victor Osimhen, atamátàsé ikọ̀ Super Eagles gba àmì ẹ̀yẹ agbábọ́ọ̀lù tó ta lẹ́nu jùlọ ní Italy,Atamatase agbabọọlu ọmọ ilẹ Naijiria nni, Victor Osimhen, ni wọn ti de lade agbabọọlu to mọọ gba julọ (AIC) lorilẹede Italy fun ipa to ko fun ikọ agbabọọlu Napoli ni saa to kọja latọwọ ẹgbẹ awọn agbabọọlu nilẹ naa. Ogunnagbongbo ninu ikọ Super Eagles naa lo gba ami ẹyẹ ọhun lalẹ ọjọ Aje lẹyin to ran ẹgbẹ agbabọọlu rẹ lọwọ lati gba ife ẹyẹ orilẹede naa fun igba akọkọ lẹyin ọdun mẹtalelọgbọn. Osimhen lo ri awọn he nigba mẹrindinlọgbọn ni idije Serie A ọdun 2022-3, leyi to ju akọọlẹ ti George Weah ni gẹgẹ bii adulawọ to ri awọn he julọ nilẹ naa. Atamatase tẹlẹri fun ẹgbẹ Lille ati Wolfsburg ọun ni adulawọ akọkọ ti yoo gba ami ẹyẹ yii leyi to muu dara pọ mọ awọn eeyan bii Zlatan Ibrahimovic, Andrea Pirlo, Christiano Ronaldo ati Rafael Leao to gba a lọdun to kọja. Osimhen kọja soju opo X rẹ lati wi pe “Mo dupẹ lọwọ yin fun idanimọ ati idalọla yii, mo dupẹ lọwọ ẹbi, ọrẹ ati ẹyin ololufẹ mi fun ibo ati atilẹyin”. Pẹlu ami ẹyẹ AIC yii lẹyin to ṣe ipo kẹwa nibi ami ẹyẹ Ballon’d’Or, Osimhen ni yoo ni afojusun didi ọmọ Naijiria akọkọ ti yoo gba ami ẹyẹ CAF fun ọkunrin to gba bọọlu julọ nilẹ adulawo lẹyin Nwankwo Kanu lati ọdun 1999. Ẹwẹ idunnu ṣubu layọ fun ile Africa ni bi Tabitha Chawinga ọmọ orilẹede Malawi ṣe gba AIC obinrin to mọọ gba ju lọ lẹyin to pari saa to kọja bii agbabọọlu to gba bọọlu wọnu awọn ju lọ pẹlu ami ayo mẹtalelogunfun ẹgbẹ agbabọọlu obinrin ti Inter Milan. Atamatase ọmọ ọdun mẹtalelogun naa ti Paris Saint-Germain n yalo lọwọ yii ni obinrin ilẹ Africa akọkọ ti yoo rawọn he ju lọ lorilẹede Italy. Ẹwẹ, ohun iyalẹnu lo jẹ pe ajọ CAF ni ko ri ti Chawinga ro bi ko ṣe si orukọ rẹ ninu awọn obinrin ti yoo duje fun agbabọọlu obinrin ọmọ Africa to mọ bọọlu gba ju. Awọn to ba yege nibi ami ẹyẹ CAF ni wọn yoo fi oju wọn han nibi ayẹyẹ ti yoo waye lọjọ kọkanla oṣu kejila nilu Marrakesh, lorilẹede Morocco.
Premier League: Manchester City gba adé Premier League ilẹ̀ Gẹ̀ẹ́sì ti 2021/ 2022,Manchester City lo gba ade premier league ilẹ Gẹẹsi ni saa 2021-2022 to wa sopin lọjọ Aiku. Manchester City na Aston Villa mẹta si meji lẹyin ti wọn gba goolu mẹta  wọle laarin iṣẹju bii marun lati yii ọrọ pada Bi o tilẹ jẹ pe ẹsẹ kọkọ fẹ yọ Manchester gẹrẹ ninu ifẹsẹwọnsẹ wọn pẹlu Aston Villa, ṣugbọn wọn tete ṣa ara wọn jọ pada lati yanju ọrọ naa. Aston Villa lo kọkọ gba bọọlu si awọn manchester city nigba ti ifẹsẹwọnsẹ naa wọ iṣẹju kẹtadinlogoji, ki Coutinho to tun fikan sii fun wọn ni iṣẹju kọkandinlaadọrin. Amọṣa, Manchester City tete ṣeto to yẹ fun irapada wọn ti wọn si da meji pada ti wọn tun fi ọkan lee; Goolu meji latọwọ Gundogan ati ẹyọkan latọdọ Rodri lo mu wọn gba ade liigi naa. Ni ida keji ẹwẹ, Liverpool pẹlu bori ni Anfield bi o tilẹ jẹ wi pe Wolves kọkọ da aya ja awọn ololufẹ Liverpool nigba ti wọn kọkọ gba goolu kan wọle ki Sadio Mane to daa pada ki abala akọkọ ifẹsẹwọnsẹ naa to danuduro. Salah ati Robertson fi kun un fun wọn lati bori Wolves pẹlu goolu mẹta si ẹyọkan. Pẹlu esi yii, Manchester City ni ami mẹtalelọọdurun nigba ti Liverpool ni mejilelaadọrun. Eyi ni ife ẹyẹ Premier league ilẹ Gẹẹsi kẹrin ti Manchester City yoo maa gba laarin saa marun sẹyin. Bi ẹ ko ba gbagbe, Manchester City yii kan naa lo gba ife ẹyẹ liigi Gẹẹsi ni saa to kọja. Ẹwẹ itakangbọn lori tani yoo ṣe ẹgbẹ agbabọọlu kẹrin ti yoo kopa ni idije Champions league Yuroopu ni saa to n bọ laarin Arsenal ati Tottenham tun jẹyọ. Amọṣa lẹyin o rẹyin Tottenham ni ipo naa ja mọ lọwọ lẹyin ti wọn gbo ewuro si Norwich loju pẹlu goolu marun un si odo. Eyi tumọ si pe idije Europa ni Arsenal yoo gba ni saa liigi to n bọ bi o tilẹ jẹ pe gooli marun un si ẹyọkan ni wọn na Everton. Itẹsiwaju leyi fun Arsenal lẹyin ti wọn ṣe ipo kẹjọ ni liigi naa lawọn saa meji sẹyin. Manchester United jẹ iya goolu kan lọwọ Crystal Palace ṣugbn eyi ko di wọn lọna gbẹyẹ mọ West Ham lọwọ lati gba ipo Europa kan to ku ti West Ham, yoo si maa mu omi si idije Europa Conference League. Brighton to din dundu iya fun goolu mẹta si ẹyọ kan fun West Ham lo mu ki ọwọ West Ham ja lara aga ipo  kẹfa to yẹ ko mu wọn kopa ni idije Europa League saa to n bọ. Bi awọn ẹgbẹ agbabọọlu naa yoo ṣe duro niyi lẹyin ti saa 2021/2022 ti pari.
Asamoah Gyan, òdú agbábọ́ọ̀lù Ghana fẹ̀yìntì,Gbajumọ agbabọọlu ọmọ orilẹede Ghana, Asamoah Gyan ti kede ifẹyinti rẹ kuro ninu ere bọọlu agbajẹun. Gyang kede loju opo Twitter rẹ pe “asiko to lati fi aṣọ ati bata ere ije mi kọ pẹlu ogo bi mo ṣe n fẹyinti kuro ni bọọlu agbajẹun.” Goolu mọkanlelogun ni Asamoah Gyan gba wọle ninu ifẹsẹwọnsẹ mọkandinlaadọfa to gba fun ikọ Black Stars orilẹede Ghana. Lọwọ yii, oun ni agbabọọlu to gba goolu wọle si awọn julọ fun orilẹede Ghana. Sunderland lo dari si ni liigi orilẹede United Arab Emirates nibi to ti gba bọọlu fun Al Ain, ki o to tun lọ si orilẹede China pẹlu ẹgbẹ agbabọlu Shanghai SIPG. Nigba to wa ni UAE, oun ni atamatase to gba goolu sawọn julọ ni liigun orilẹede naa pẹlu goolu mejidinlọgbọn ninu ifẹsẹwọnsẹ mejilelọgbọn to gba. Bakan naa lo gba bọọlu jẹun lẹgbẹ agbabọọlu Kayserispor ati North East United. Eekan ni Asamoah Gyan ni ikọ orilẹede Ghana, o si kopa ni idije ife ẹyẹ agbaye lọdun 22006, 2010 ati 2014. Oun ni agbabọọlu Afirika to gba goolu wọle julọ ni idije ife ẹyẹ agbaye. Ẹwẹ, idije ife ẹyẹ Afrika meje lo ti kopa fun orilẹede Ghana nibi ti wọn ti ṣe ipo kẹta ni dun 2008; ipo keji ni ọdun 2010 ati 2015. Ẹgbẹ agbabọọlu Legon Cities FC lorilẹede Ghana ni Gyan ti gba bọọlu jẹun kẹyin ki o to wa fi adagba rọ.
"'Ayé ò níì padà já a yín sí ìhòhò lọ́dún 2024',Bi ọdun 2023 ṣe n pari lọ, Woli Israel Ogundipe , to jẹ oluṣọ agutan ninu ijọ CCC Genesis Global, gba adura fun awọn ọmọ Naijiria bi wọn ṣe n wọ ọdun tuntun lọ. Ninu adura ọdun to ṣe pẹlu BBC Yoruba, Woli Ogundipe ti gbogbo eeyan tun mọ si Genesis gba adura pe ọdun ayọ, ọdun idunnu ni ọdun tuntun yoo jẹ. O ni ""ẹ ti jiya lori ọmọ, ẹ o ni pada jiya lọwọ ọmọ""."
Kí ni ìyàtọ̀ ààwẹ̀ Lent àwọn Kristẹni àti Ramadan àwọn Musulumi?,Ni 2024 yii, asiko kan naa ni aawẹ Lẹnt awọn Kristẹni ati Ramadan awọn ẹlẹsin Islam bọ si. Ojọ kẹrinla oṣu keji ọdun yii ni awọn Kristẹni bẹrẹ aawẹ wọn ti i ṣe Lent, yoo si pari lọjọ kejidinlọgbọn oṣu kẹta yii. Aawẹ Ramadan ọdun yii bẹrẹ lọjọ kọkanla oṣu kẹta, oun naa yoo si jẹ gbigba fun ọjọ mọkandinlọgbọn tabi ọgbọn ọjọ. Ṣugbọn bawọn aawẹ yii ṣe wọnu ara wọn to, awọn iyatọ kọọkan wa laarin wọn. Ẹ jẹ́ ká kọ́kọ́ wo bí aawẹ Lent ṣe bẹ̀rẹ̀ Ogoji ọjọ ni awọn Kristẹni fi maa n gba aawẹ Lent, asiko rẹ ni wọn si maa n ranti awọn iṣẹlẹ to waye lasiko ipapoda Jesu, ẹni ti igbesi aye rẹ pada di ohun ti ẹsin Igbagbọ da le lori. Awọn Kristẹni gbagbọ pe gbigba aawẹ yii n ṣafihan iru ifarajin ti Jesu ṣe nigba to wọnu igbo lọ lati gbadura fun ogoji ọjọ, ki wọn too kan an mọ agbelebu. Asiko itọrọ aforoji ni,eyi tawọn Kristẹni maa n ṣayẹyẹ iranti agbelebu ninu ọdun Easter. Ipari aawẹ ni ọdun Easter maa n waye. Oṣu Ramadan ni ikẹsan-an ninu oṣu oju ọrun ti awọn Musulumi maa n lo lati fi ka ọjọ. Oṣu pataki ni Ramadan ninu ẹsin Islam. Awọn Musulumi gbagbọ pe ninu oṣu yii ni abala akọkọ Alukurani sọkalẹ fun Anọbi Mohammed (Ki ikẹ ati ọla Allah ko maa ba a). Ninu oṣu yii ni a ti pa awọn Musulumi laṣẹ lati gbaawẹ, ṣe itọrẹ aanu, huwa daadaa sawọn eeyan ki wọn si sun mọ Ọlọrun ju ti tẹlẹ lọ. Ogoji ọjọ ni wọn fi n gba Lent, eyi to maa n bẹrẹ l’Ọjọru Eleeru (Ash Wednesday), yoo si pari lọjọ Aiku ti i ṣe Easter Sunday. Aawẹ Musulumi le gba ọjọ mọkandinlọgbọn tabi ọgbọn ọjọ, bi wọn ba ṣe tete ri oṣu si ni yoo sọ ọjọ ọdun gan-an. Kristẹni ki i gbaawẹ lọjọ Aiku, ṣugbọn aawẹ Musulumi ki i yọ ọjọ kankan silẹ, afi to ba tán. Bo tilẹ jẹ pe ọpọlọpọ ẹsin lo n gbaawẹ, ọna ti kaluku n gba gba tiẹ yatọ sira wọn. Opo kan ninu ẹsin Islam ni aawẹ gbigba jẹ, pataki si ni nigbesi aye awọn Musulumi. Awọn opo ẹsin Islam to ku ni nini igbagbọ ninu Ọlọrun ọkan ṣoṣo, irun kiki, Zaka yiyọ ati lilọ si Mẹka beeyan ba lagbara lati lọ. Aawẹ Ramadan maa n jẹ kawọn eeyan sunmọ Ọlọrun si i. Awọn Musulumi maa n jẹ saari lẹẹkan lojumọ ki ilẹ too mọ. Bilẹ ba ti mọ, wọn o ni i jẹun, mumi tabi ṣere ifẹ mọ afi tilẹ ba ṣu, ti wọn ṣinu. Ṣugbọn bi aawẹ ṣe jẹ dandan to fawọn Musulumi, awọn eeyan kan wa ti wọn yọnda wọn lati ma gba a. Awọn wọnyi ni oloyun, obinrin to n fun ọmọ lọmu, obinrin to n ṣe nnkan oṣu, awọn eeyan ti ilera wọn ko pe, ti aawẹ gbigba si le fa inira fun wọn pẹlu awọn arinrinajo. Bi aawẹ ba pari, awọn eeyan wọnyi yoo ni lati san awọn aawẹ ti wọn ko gba pada, gẹgẹ bi aṣẹ Allah, ki tiwọn naa le pe e bii tawọn eeyan yooku ti wọn gba aawẹ ọjọ mọkandinlọgbọn abi ọgbọn. : Lasiko Lent, awọn Kristẹni maa n gbadura. Dandan ni aawẹ gbigba jẹ fawọn Kristẹni l’Ọjọru Eleeru ati ọjọ Ẹti rere (Good Friday). Awọn ti wọn n gbaawẹ Kristẹni le jẹun lẹẹkan lojumọ. Lẹyin Ọjọruu Eleeru ati ọjọ Ẹti rere, wọn gbọdọ maa gbaawẹ ni gbogbo ọjọ Ẹti. Ofin ko faaye gba ẹran jijẹ, afi ẹja atawọn ẹranko mi-in ti aaye wa fun lati jẹ. Bi aawẹ Lent ṣe n lọ lọwọ, awọn Kristẹni le maa ṣe awọn iṣẹ oloore mi-in bii Bibeli kika, lilọ si ipade adura, ṣiṣẹ itọrẹ aanu, ṣiṣe abẹwo silewosan ati ọgba ẹwọn ati sisọrọ Ọlọrun fawọn eeyan lati gbọ.
""
Oníṣẹ̀ṣe pọ́ńbélé ni mí, ọjọ́ tí mo bá ti ní n ò ṣe ẹbọ mọ́ ni kí ẹ̀mí mi bọ́ – Gbajúmọ̀ oníṣẹ̀ṣe, Tani Olohun fọnmú,Gbajumọ olufọnrere ẹsin iṣẹṣe, Ọgbẹni Adegbọla Ifatimilẹyin ti ọpọ mọ si Tani Ọlọhun ti ṣalaye pe ko si nnkan to le ya oun ya ẹsin iṣẹṣe laye oun mọ ati pe ọjọ ti oun ba gbimọran nnkan bẹẹ ni ki Eduwa o gbẹmi oun. Tani Ọlọhun to ṣẹṣẹ n bọ ninu wahala ọrọ ẹjọ pẹlu awọn aṣiwaju ẹsin Islam kan ni ilu Ilọrin ni kopẹkopẹ yii ṣalaye pe ko si ipenija ti o wu ti oun le la kọja ti yoo mu ki oun pa ẹsin da kuro ni ẹsin iṣẹṣe bọ si ẹsin miran. Ninu ifọrọwerọ kan to ṣe pẹlu BBC News Yoruba lọwọlọwọ yii, Tani Ọlọhun ni ko si ohunkohun to tun le mu ki oun pada si idi ẹsin Islam nitori pe ẹsin ti oun ti yan bayii naa ni ẹsin Iṣẹṣe. Bi ẹ ko ba ni gbagbe, laipẹ yii ni okiki gba igboro kan nipa iakangbọn to waye laarin Ọgbẹni Adegbọla Ifatimilẹyin atawọn aṣiwaju ati ẹgbẹ ẹsin Islam kan eleyi to mu di ero ilẹ ẹjọ ti o si gba ibẹ de ẹwọ fun oṣu diẹ. Laipẹ yii ni ọrọ naa ni iyanju lẹyin asọye laarin oun atawọn Alfa ati ẹgbẹ ẹlẹsin Islam ti wọn gbe e lọ si ile ẹjọ. Lara ẹsun ti wọn fi kan an nile ẹjọ ni ibanilorukọjẹ ati sisọrọ alufansa si ẹsin kan eyi ti wọn ni o ṣeeṣe ko da omi alaafia ilu ru, ati bẹẹbẹẹ lọ. Tani Ọlọhun to ni lootọ idile Musulumi ni oun ti jade wa ṣalaye pe Alhaji ati Alhaja to de Mecca bọ ni baba ati iya oun. O ni oun ṣe awari ara oun loun fi kuro lẹsin Islam bọ si oniṣẹṣe. Mo ṣe awari ara mi ni mo fi rii pe ko si ohun to n jẹ ẹsin Musulumi, ko si si ohun to n jẹ Kristẹni. Oniṣẹṣe lo bi gbogbo wa.” O ni Oniṣẹṣe ni gbogbo ẹni to ba ti jẹ ọmọ ilẹ Yoruba pata nitoripe, gẹgẹbi o ṣe sọ, iṣẹṣe ni iṣẹdalẹ Yoruba. Ọgbẹni Adegbọla Ifatimilẹyin ti ọpọ mọ siTani Ọlọhun naa tun ṣalaye bi ọrọ ṣe pa oun atawọn aṣiwaju ẹsin naa pọ. O ni eto kan ti oun n ṣe loju opo ayelujara ‘Facebook’, ati ‘Youtube’ oun ni oriṣun gbogbo rẹ pẹlu bi awọn kan ṣee n sọọ pe ‘nitori ki o le maa ba awọn kan lorukọ jẹtabi gba ẹsin kan jẹ lo ṣe gbe eto yii kalẹ.’ O ni amọṣa, gbogbo oun to ṣẹlẹ yii tubọ kọ oun lọgbọn sii ni. Ọpọ lo ti n sọ ọ kiri pe adehun wa laarin Tani Ọlọhun atawọn aṣiwaju ẹsin atawọn ẹgbẹ to pe e lẹjọ lati fi ẹsin iṣẹṣe silẹ pada si ẹsin Musulumi ni wọn tori fi i silẹ ninu ahamọ ti wọn si gbọn ẹjọ naa danu. Amọṣa Tani Ọlọhun ni ọrọ to jina si otitọ ni eleyi jẹ. “Wọn yi ẹjọ danu latari asọti ọrọ ti emi atawọn agbẹjọro mi wa ba mi sọ nigba ti mo wa nibẹ.” O ni asọti ọrọ ọhun si ni pe ki oun bẹ awọn ti wọn fi ẹsun kan oun pe oun ba lorukọ jẹ. O ṣalaye siwaju sii pe oun gba lati bẹ wọn nitori pe oun naa ko ni ọna mii lasiko ti oun fi wa ninu ahamọ ijọba.
Wo bí àwọn èèyàn ṣe ṣe àjọyọ̀ ọdún Kérésì ní Nàìjíríà àti káàkiri àgbáyé,Ajọdun Keresimesi waye kaakiri agbaye lati sami ayajọ ọjọ ibi Jesu Kristi. Ajọdun Keresimesi jẹ ọkan pataki ninu awọn ajọdun ti awọn ẹlẹsin Kristẹni kii fi ṣere rara.
"Easter Eggs: Kí ló kan Ẹyin àti Ehoro nínú ìtàn àti ayẹyẹ ọdún Àjíǹde Jésú Krístì?,Ọdun Ajinde Easter jẹ ọpọmulero igbagbọ awọn ọmọlẹyin Kristi to ti wa fun ẹgbẹgbẹrun ọdun. Asiko ọdun Ajinde ni awọn onigbagbọ ma n ṣe ajọdun ajinde Jesu Kristi kuro ni ipo oku, ti Iwe Mimọ Bibeli sọ wipe Jẹsu Kristi ku lori igi agbelebu ni Ọjọ Ẹti rere, Good Friday. Gẹgẹ bi bibẹli ṣe sọ, Jesu Kristi jinde ni ọjọ kẹta kuro ni ipo oku, ti o si jasi Ọjọ Ajinde. Ni ọdọọdun, ọdun Ajinde ma n yatọ to si ṣeeṣe ko waye lọjọ kan laarin ọjọ kọkanlelogun, Oṣu Kẹta si Ọjọ karundinlọgbọn, Oṣu Kẹrin, eleyii ti awọn kan gbọgbọ wipe o niṣe pẹlu bi irawọ ba ṣe tan imolẹ si(Full Moon). Lasiko ọdun Ajinde, awọn Kristẹni maa n darapọ lati gbadura ki wọn si jọ jẹun papọ, tori pe ṣaaju asiko naa, wọn ti wa ninu awẹ Lẹnti ogoji ọjọ gẹgẹ bi Jesu Kristi naa ṣe gba a ninu iwe mimọ. Ki lo wa n jẹ ""Ẹyin"" ọdun Ajinde? Ni Ilẹ Yuroopu, ọpọlọpọ eniyan lo maa n jẹ ṣọkoleeti ẹlẹyin lasiko ọdun Ajinde lati fi ṣe ayẹyẹ ajinde Jesu Kristi. Ni igba ti asa ẹyin bẹrẹ, awọn adari ẹsin ni igba naa lọhun kii gba ki awọn eniyan jẹ ẹyin lasiko ọsẹ ijiya Jesu, ti awọn oloyinbo n pe ni Holy Week. Nitori naa ohun ti awọn eniyan maa n ṣe ni lati ko awọn ẹyin ti adiye ba ye ni asiko yii pamọ, ti wọn a si ṣe e ni ẹṣọ, ti wọn a si fun awọn ọmọde gẹgẹ bi ẹbun ni ọjọ Ajinde. Titi di oni ni awọn eniyan ṣi n ṣe e, ti wọn si n fun awọn eniyan ni ẹbun ẹyin ni ọdun Ajinde. ""Ehoro"" nkọ, kini wọn fi ṣe ni Ọjọ Ajinde? Itan ehoro ajinde ni o wọpọ ni awujọ awọn eniyan ni ọdun 1900 lọhun. Awọn ehoro maa n bi ọmọ to maa n tobi ti awọn oloyinbo n pe ni (kitten), ti awọn eniyan si ri wọn gẹgẹ bi ibẹrẹ igbe aye tuntun. Itan sọ fun wa pe awọn ẹyin ti ehoro ba ye ni asiko yii, ehoro ma n ṣe e ni ẹsọ ti asi lọ gbe e pamọ. Nitori naa awọn ọmọ kekeeke ma n wa ẹyin ehoro kaakiri lasiko ọdun ajinde."
"""Òjíṣẹ́ Ọlọ́run tòótọ́ ni T.B. Joshua, èyí ó wù ẹ wí,"" èrò ọmọ Nàìjíríà ṣọ̀tọ̀ọ̀tọ̀ lórí ìròyìn BBC,Lati ọjọ Aje ọjọ kẹjọ oṣu Kini ọdun yii ti BBC ti gbe iṣẹ iwadii ti wọn ṣe lori oludasilẹ ile ìjọsìn Synagogue Church of All Nations(SCOAN), pasitọ T.B. Joshua to ti di oloogbe, l'awọn eeyan ti n sọ ero wọn nipa iroyin naa. Ogunlọgọ awọn ọmọ ile ijọsin Synagogue Church of All Nations tẹlẹ rí - Ọmọ ilẹ Gẹẹsi marun un - fi awọn ẹsun bí ifipanilopọ ati fifi tipa tipa ṣẹ oyun kan Olusọ aguntan to ti di oloogbe TB Joshua lati orilẹ-ede Naijiria. Ero awọn eeyan ṣe ọtọọtọ lori iroyin ọhun eyi t'awọn ọmọ ijọ SCOAN tẹlẹ ti fẹsun kan pasitọ naa pe o fipa bawọn lopọ, o si tun ṣẹ oyun fawọn. Awọn mii sọ pe T.B. Joshua huwa ipa s'awọn, bakan naa l'awọn kan ninu awọn ọmọ ijọ rẹ tẹlẹ sọ pe o lu awọn bii kuku bii yiye. Ọpọ eeyan to ka iroyin naa lori ikanni BBC Yoruba lo sọ pe o yẹ kí BBC ti gbe iroyin yii jade nigba ti T.B. Joshua wa laye. Ero wọn ni pe TB Joshua ko lanfaani lati sọ ti ẹnu rẹ mọ bayii lori gbogbo ẹsun ti wọn fi kan an tori o ti wa ni isalẹ ilẹ. Awọn kan tiẹ sọ pe ibanilorukọjẹ ni iroyin naa jẹ tori eeyan Ọlọrun ni TB Joshua jẹ. Awọn mii tiẹ sọ pe irọ ni wọn pa mọ TB Joshua. Ola Johnson to jẹ ọkan lara awọn to ka iroyin naa loju opo Facebook BBC Yoruba ni ""ojiṣẹ Ọlọrun tootọ ni TB Joshua jẹ, eyi owu ẹ kan n ba a lorukọ jẹ ni. Eyi kii ṣe tuntun, ẹ jẹ ki Olorun da onikaluku lẹjọ."" Bakan naa ni awọn kan gbagbọ pe ko si iyatọ ninu ki BBC gbe iwadii wọn lori TB Joshua jade yala nigba to wa laaye tabi lẹyin iku rẹ. Olaniyi Omotoso sọ ni tiẹ pe TB Joshua lo agbara to ni nigba aye rẹ lati yọ oniroyin ileeṣẹ refio FRCN n'isẹ niluu Ibadan. Ti ẹ o ba gbagbe gbajugbaja sọrọsọrọ, Kolawole Olawuyi ṣe eto kan to lamilaaka lori TB Joshua nile iṣẹ redio ọhun."
Àjẹ́ Kérésì, kíkó ìgbálẹ̀ pamọ́, àti àwọ̀n àṣà mìí tí o kò gbọ́ rí nípa Kérésìmesì,Ọna ti awọn orilẹ-ede kọọkan ni agbaye n gba ṣe ajọyọ ọdun Keresimesi ṣọtọọtọ. Bi ẹbi rẹ ṣe ni awọn nnkan ti ẹ ma n ṣe lasiko ọdun, eyi to ṣeeṣe ko wọpọ ni awọn orilẹede kan, bẹẹ naa ni awọn orilẹ-ede kan wa to ni awọn aṣa ati iṣe to yatọ si ti gbogbo eniyan lasiko ọdun. Ẹ jẹ ka wo diẹ lara awọn aṣa naa. Ni orilẹ-ede Netherlands, to ba ti ku ọjọ diẹ ṣaaju ọjọ Keresimesi, tii ṣe ọjọ karundinlọgbọn, oṣu Kejila, awọn ọmọde ma n ko bata wọn si ẹgbẹ ina ara, pẹlu ireti pe baba keresi, yoo ko awọn ẹbun kekeeke ati ipanu sinu wọn laarin oru. Awọn ọmọ naa ma n fi ‘carrot’ sinu awọn bata naa, gẹgẹ bi ẹbun fun Baba Keresi. Ni orilẹ-ede Norway, itan abalaye sọ pe ni alẹ ọjọ aisun Keresi, ni awọn ẹmi airi ati awọn ajẹ ma n gbakoso oju ofurufu lati ṣiṣẹ ibi. Igbagbọ wọn ni pe igbalẹ ni awọn ajẹ ma n lo gẹgẹ bi ọkọ̀. Nitori naa, lasiko ọdun Keresi, awọn eniyan orilẹ-ede Norway ma n ko gbogbo igbalẹ to wa ninu ile wọn pamọ, sibi ti awọn ajẹ ‘ko ti le rina ri’ lati fi fo loju ofurufu Ohun to wọpọ ni ọpọ orilẹ-ede to ma n ṣe ọdun Keresi ni Baba Keresi, ti awọn elede Gẹẹsi n pe ni Santa Claus. Amọ, ni orilẹ-ede Austria, iyatọ wa. Igbagbọ wọn ni pe ẹda kan to ma n mura bi oku, eyi ti wọn n pe ni Krampus, ma n lọ kaakiri igboro ilu lati ba awọn ọmọ alaigbọran wi. Ninu oṣu Kejila, awọn eeyan kan ma n mura ni ọna to ba ni lẹru pupọ, pẹlu iboju, wọn si ma n rin kiri lati dẹru ba agbalagba ati ọmọde. Iru aṣa yii naa wa ni orilẹ-ede Italy, nibi ti àjẹ́ Keresimesi, La Befana, ti ma n lọ kaakiri lati fun awọn ọmọde ni ẹbun - to ba jẹ pe wọn ko hu iwa aigbọran ninu ọdun to n pari lọ. Eeyan kan lo ma n wọ ẹku naa. Itan kan sọ pe ajẹ naa tẹle awọn amoye mẹta to lọ ọ ki Jesu Kristi nigba ti wọn bi si ibujẹ ẹran. Lootọ ni itan ibi Jesu Kristi ninu bibeli sọ pe, irawọ nla kan yọ ni ọrun lasiko ti wọn bi Jesu si ibujẹ-ẹran. Amọ ni orilẹ-ede Poland, irawọ lo ma n ṣe atọna igba ti wọn yoo jẹun lasiko ọdun Keresimesi. Ni orilẹ-ede yii, to ba di alẹ ọjọ aisun ọdun Keresimesi, ko si bi ebi ṣe le ma pa ọ to, o di igba ti ẹbi rẹ ba to ri ami gba lati ọrun pe asiko ti to lati jẹun. Nnkan ti eyi tumọ si ni pe awọn ẹbi to jẹ ọmọ orilẹ-ede Poland, kii jẹ ounjẹ alẹ wọn titi di igba ti ẹnikan lara wọn ba kọkọ ri irawọ akọkọ to yọ loju ọrun. Iru aṣa yii na wa ni orilẹ-ede Ukraine. Ni orilẹ-ede mejeeji, bakan naa ni wọn kii tu ẹbun Keresi wọn wo titi di igba ti wọn ba ri irawọ naa. Ti irawọ ko ba wa yọ lasiko, ẹnikan yoo mu aba wa pe ki gbogbo ẹbi o jẹun. Aṣa yii le jẹ iyalẹnu pupọ. Botilẹ jẹ pe ni ilẹ Africa ni orilẹ-ede Ethiopia wa, ninu oṣu Kinni ọdun ni awọn ma n ṣe ajọyọ ọdun Keresi ti wọn. Ọjọ keje, ninu oṣu Kinni ni wọn ma n ṣe e . Eyi ko ṣẹyin bo ṣe jẹ pe kalẹnda to n ṣe onka oṣu ati ọjọ, Julian, ni awọn ara Ethiopia n lo. Lasiko ọdun Keresimesi, aṣọ funfun ni awọn eeyan ma n wọ, pupọ ninu wọn si ma n wọ aṣọ ibilẹ wọn. Netela. Aṣọ yii jẹ ibori funfun ti wọn fi owu ṣe, amọ o ma n ni ila tẹẹrẹ ti wọn fi oriṣiriṣi awọ ṣe ni isalẹ
Wo ọjọ́ tí Lent àti Ramadan yóò bẹ̀rẹ̀ àti àwọn ọjọ́ ìsìnmi tí ìjọba yóò kéde lọ́dún 2024,Baa ṣe n wọ inu ọdun 2024 wẹrẹ wẹrẹ ki a maa fi to yin leti pe awọn ọjọ ìsinmi kan wa ti ọmọ Naijiria yoo jẹ anfaani rẹ. Yatọ si awọn eleyi ti ijọba yoo kede awọn miiran wa to ṣe pe ikede kankan ko ni waye lori wọn sugbọn awọn eeyan yoo ṣami wọn tori pe ọjọ pataki ṣi ni wọn jẹ.﻿ January 1﻿ Ọjọ﻿ Aje tii ṣe ọjọ kinni inu ọdun 2024 jẹ ọjọ isinmi.Ohun ni wọn fi ṣami iṣipo kuro ninu ọdun 2023 to pari si ọdun 2024. ﻿ March 29 Lọdun 2024 yii, ayajọ Good Friday bọ si ọjọ Kọkandinlọgbọn oṣù Kẹta. Isinmi fun awọn ọmọ lẹyin Kristi lọjọ yi jẹ. Wọn fi ṣe isami kikan Jesu sori agbelebu ati iku rẹ lori oke Calvary. April 1 Easter Monday Ayajọ ọdun yi bọ si ọjọ kinni, oṣu Kẹrin. O si  jẹ ọjọ keji Ajinde ti ọpọ orileede lagbayema n ṣami rẹ pẹlu isinmi l'ẹnu iṣẹ.﻿ April 10 Ojọru ni ọjọ yi bọ si ni 2024 to si ṣe e ṣe ko jẹ ọjọ ayajọ ọdun Eid il fitr. Ijọba a maa kede ọjọ yi ni ọjọ isinmi kete ti wọn ba ti  ri oṣu oju ọrun ti  oṣu Shaban.﻿ April 11 Ọjọbọ tii ṣe ọjọ Kọkànlá oṣù Kẹrin ṣeeṣe ko jẹ ọjọ keji ọdun Eid il Fitr. Ọjọ﻿ isinmi naa ni ọjọ yi yoo jẹ ti ijọba ba kede rẹ. ﻿May 1 Ọjọ kinni, oṣu Karun-un lagbaye jẹ ayajọ awọn oṣiṣẹ taa mọ si International Workers Day. Ijọba maa n kede ọjọ yii fun awọn oṣiṣẹ lati fi sinmi. Wọn a maa fi ọjọ yi ṣe imọriri pataki igbiyanju awọn oṣiṣẹ lagbaye.﻿ June 12 Democracy Day Ayajọ ijọba awaarawa lọjọ yii jẹ ni Naijiria. Wọn a maa fi ṣe iranti bi Naijiria ṣe bọ kuro labẹ ijọba ologun si ijọba awaarawa lọdun 1999. June 17 Id el Adha Ayajọ ọdun Musulumi yii le bọ si ọjọ kẹtadinlogun, oṣu Kẹfà. Oṣù oju ọrun ni wọn fi n ka ọjọ ọdun yi. ﻿Sibẹ sibẹ ìjọba Naijiria yoo kede ọjọ yi ni ọjọ isinmi fawọn Musulumi lati ṣami ọdun Ileya. June 18 Ọjọ Iṣẹgun ọjọ Kejidinlogun oṣù kẹfà yii naa le jẹ ọjọ keji isami ọdun Ileya. Isinmi yoo wa lọjọ yi. ﻿September 16 Ni ọjọ Aje, ọjọ kẹrindinlogun, oṣu Kẹsan-an, ijọba yoo kede isinmi ayajọ Id el Maulud, ti awọn Musulumi kan a máà fi ṣe ayajọ ọjọ ibi Anọbi Muhammad.﻿ October 1 Ayajọ ominira Naijiria bọ si ọjọ Iṣẹgun oṣu Kẹwa ọdun 2024. ﻿Ijọba Naijiria a si ma fun araalu ni isinmi isami ọjọ yii. Pataki ọjọ naa wa ninu ṣiṣe iranti bi Naijiria ṣe bọ kuro lọwọ ijọba amunisin ilẹ Gẹẹsi lọdun 1960.﻿ December 25﻿ Ọjọ yi ni ayajọ ọdun Keresimesi to sì jẹ ọjọ ìsinmi lẹnu iṣẹ ni isami ayajọ ọjọ ibi Jesu Kristi fawọn Kristẹni. December 26 Boxing Day jẹ isinmi, ọjọ keji ọdun Keresimesi.﻿ February 14 Ọjọru ni ọjọ kẹrinla, oṣu Keji bọ si ni 2024. Ayajọ ololufẹ ni wọn mọ ọjọ yi si. Ijọba ﻿kii kede rẹ amọ araalu a maa kopa ninu eto isami ayajọ naa lọwọ arawọn. ﻿Ọjọ Kẹrinla yi naa tun jẹ ayajọ Ash Wednesday. Awọn Kristẹni yoo ṣe ayajọ ọjọ yii lati fi ṣami ibẹrẹ awẹ lẹnti ọdun 2024.﻿ March 8 Lọjọ kẹjọ, oṣu Kẹta, ni ayajọ awọn obinrin lagbaye International Women Day. Kii sí ọjọ isinmi lọjọ yii, amọ lagbaye awọn eeyan ma n lo o lati ṣe afihan awọn àṣeyọrí obìnrin lagbaye. ﻿March 11 Oṣù Ramadan le bẹrẹ lọjọ yi ni ibamu pẹlu ẹsin Islaamu. Ọjọ﻿ naa ṣe pataki nitori pe o tọka si ọjọ akọkọ ti ooṣu Ramadan ti awẹ ti n waye yoo bẹrẹ. ﻿A ko le sọ ni pato pe awẹ yoo bẹrẹ ni ọjọ yii, nitori pe igbimọ to n mojuto ọrọ ẹsin Islaamu lo maa n kede ọjọ ti awẹ yoo bẹrẹ. O le jẹ ọjọ yi tabi ọjọ miran.﻿ ﻿May 27 Children's Day Ọjọ kẹtadinlogbon ni awọn ọmọde ma fi n ṣe ayajọ ti wọn naa ni agbaye, eyi ti ko yọ Naijiria silẹ. ﻿Ijọba kii kede isinmi lati fi ṣami ọjọ yii, amọ wọn mọ riri pataki ọrọ ọmọde gẹgẹ bo ṣe ri l'awọn orileede mii lagbaye.﻿﻿
Ìjọba tú ẹlẹ́wọ̀n tó lé ní 1,000 sílẹ̀ láti ṣàjọyọ̀ ọdún Keresimesi,Aarẹ Sri Lanka, Ranil Wickremesinghe, ti tu ẹlẹwọn to le ni ẹgbẹrun kan silẹ ni ahamọ lati sami si ayẹyẹ ọdun keresimesi. Apapọ iye awọn ẹlẹwọn naa jẹ ẹgbẹrun kan ati eeeyan mẹrin. Lara awọn eeyan naa lo dero ọgba ẹwọn latari pe wọn ko le san awọn owo itanra kan, gẹgẹ bii ohun ti oludari ọgba ẹwọn ilẹ naa, Gamini Dissanayake, sọ. Pupọ awọn eeyan to wa lorilẹ-ede Sri Lanka lo jẹ ẹlẹsin Buddha, eyii to mu ki ijọba ilẹ ọhun ṣe irufẹ nnkan bayii lasiko ọdun Vesak ninu oṣu Karun un ọdun yii lati sami si ayẹyẹ ọjọ ibi Buddha, ẹkọ ati iku rẹ. Itusilẹ awọn ẹlẹwọn tuntun yii lo n waye lẹyin ti ọlọpaa fi ṣikun ofin mu nnkan bii ẹgbẹrun marundinlogun eeyan laipẹ yii. Ọgọ ero naa ko si ahamọ awọn ologun lori ẹsun gbigbe oogun oloro. Ọpọ ọjọ ni awọn ologun fi n ko awọn afurasi ni igboro ki wọn to dawọ rẹ duro lọjọ aisun ọdun Keresimesi. Atẹjade kan lati ọọfisi ọlọpaa sọ pe eeyan 13,666 ni ọwọ tẹ lori ẹsun gbigbe oogun oloro, nigba ti wọn mu eeyan 1,100 mii fun lilo oogun naa, ki wọn to ko gbogbo wọn si atimọle. Ni ṣe ni ọgba ẹwọn maa n kun akunfaya ni Sri Lanka. Gẹgẹ bii akọsilẹ, nnkan bii ẹgbẹrun lọna ọgbọn eeyan lo wa ninu ọgab ẹwọn ti wọn kọ fun ẹgbẹrun mọkanla eeyan kaakiri orilẹ-ede ọhun.
Tinubu, Atiku, Obi, CAN, àwọn gómìnà ránṣẹ́ ọdún àjíǹde s’áwọn èèyàn Naijiria,Oni, ọjọ Kọkanleọgbọn, oṣu Kẹtani ọdun ajinde ti ọdun 20-24 bọ si . Bi ọdun Ajinde ṣe gbode kan, Aarẹ orilẹ-ede Naijiria, Bọla Tinubu, ẹgbẹ awọn Kristẹni ni Naijiria, Christian Association of Nigeria, (CAN), atawọn eekan ilu mii ti n fi ọrọ ikini ku ọdun ranṣẹ sawọn eeyan orilẹ ede yii. Bakan naa ni Abubakar Atiku, Peter Obi, awọn gomina ati ẹgbẹ oṣelu PDP ti fi ikini ọdun ati amọran ranṣe sawọn ọmọ Naijiria. Atẹjade Tinubu ti  agbẹnusọ rẹ, Ajuri Ngelale fi sita, ṣalaye pe ifarajin Jesu Kristi fun ọmọ eniyan, jẹ ẹkọ pataki fawọn olori Naijiria ati gbogbo araalu lati kọṣe. Aarẹ kede ifẹ ati aanu lasiko yii fun gbogbo eniyan pata. Ninu atẹjade ikini ku ọdun ti Aarẹ CAN, Archbishop Daniel Okoh fi sita lo ti ṣalaye pe ọdun Ajinde ki i ṣe fun pọpọṣinṣin nikan, bi ko ṣe lati mura siṣẹ fun sinsin Ọlọrun ati ọmọniyan Okoh fi akoko ọdun yii rọ awọn to wa ni ipo aṣẹ lati gbajumọ iṣẹ ti araalu gbe le wọn lọwọ. O ni kawọn olori ni gbogbo ẹka oṣelu tẹle ẹkọ ti ọdun Ajinde ko sinu, iyẹn ireti-ọ̀tun, irapada ati ironupiwada kuro ninu okunkun lọ si imọlẹ Igbakeji olori-orilẹ-ede Naijiria nigba kan, Atiku Abubakar naa ranṣẹ ikini ku ọdun sawọn ọmọ Naijiria lọdun Ajinde. Atẹjade Atiku ṣalaye pe ifẹ ati ifarajin ṣe pataki fun iṣọkan Naijiria lasiko yii, nigba ti imọtara-ẹni-nikan ẹya fẹ fa ipinya. Atiku rọ awọn olori Naijiria lati fi asiko ọdun ronu lori iṣẹ wọn si araalu. Oludije ipo aarẹ ninu ẹgbẹ oṣelu Labour ni 2023, Peter Obi naa fi ikini ranṣẹ sawọn Kristẹni loju opo X rẹ. Obi gba awọn ọmọ Naijiria nimọran pe ki wọn ma sinmi ninu ilakaka wọn. O ni eyi ni yoo mu Naijiria to dara ju lọ waye. O ni ki wọn fi ọdun Ajinde bẹ Oluwa fun idasi lati ọrun wa. Bakan naa lawọn Gomina kaakiri ipinlẹ Naijiria ti ba awọn Kristẹni ati gbogbo ọmọ Naijiria yọ ayọ ọdun Ajinde. Gomina Edo, Godwin Obaseki, rọ awọn Kristẹni lati ronu lori ikọni Ajinde. O rọ wọn lati ma ṣe sọ ireti nu bi ọrọ aje ṣe n dẹnukọlẹ. Ni ti Gomina Ademọla Adeleke nipinlẹ Ọṣun, irẹsi ti yoo wulo fawọn eeyan ilu naa lasiko ọdun Ajinde ati Itunu-Aawẹ ni iroyin sọ pe gomina pin. Bẹẹ ni Gomina Dapọ Abiọdun ipinlẹ Ogun paṣẹ fawọn ọlọpaa ipinlẹ naa pe ki kaluku di agbegbe rẹ mu giri. Gomina sọ pe ko gbọdọ si iwa ọdaran kankan b’ọdun Ajinde ṣe n lọ . Gomina Enugu, Peter Mbah, ti Bayelsa, Douye Diri naa kede alaafia fun gbogbo ọmọ Naijiria. Wọn ni bi nnkan tiẹ ri bakan lasiko yii, yoo pada daa pẹlu ireti ati igbagbọ, nitori Naijiria yii ko kọja atunṣe. Ẹgbẹ oṣelu alatako fun APC, iyẹn Peoples Democratic Party (PDP), ni kawọn eeyan Naijiria kẹkọọ nipa Ajinde Jesu Kristi. PDP ni ki wọn fifẹ han, ki wọn si mura si isọdọtun orilẹ-ede yii. Akọwe apapọ fun PDP, Debo Ologunagba, rọ awọn eeyan lati ma ṣe sọ ireti nu lasiko ti nnkan nira yii. Wọn ni ọjọ iwaju ologo n bẹ niwaju.
""
Boxing Day: Kí ni ìdí tí wọ́n fi ń pe ọjọ́ kejì ọdún Kérésì ní Boxing Day?,Itan 'Boxing Day' yii bẹrẹ lakoko ti Ọbabirin Victoria wa lori aleefa niwọn ọdun 1800. Boxing Day ko ni nnkankan ṣe pẹlu ẹṣẹ kíkàn gẹgẹ bi awọn eeyan kan ṣe lero. Orisun orukọ naa bẹrẹ pẹlu bi awọn ọlọla ṣe maa n di ẹbun sinu apoti, ti wọn si maa n pin fun awọn alaini lọpọlọpọ ọdun sẹyin. Ọjọ ọhun jẹ ọjọ ti awọn ẹrú kii ṣe iṣẹ kankan, ti awọn olowo wọn si maa n fun wọn ni ẹbun ọdun Keresi ninu apoti. Awọn ẹbun ọhun ni awọn ẹru naa maa n gbe lọ fun awọn ara ile wọn, ki wọn fi ṣafihan bi awọn olowo awọn ṣe mọ riri iṣẹ ti wọn ṣe ni odidi ọdun kan to. 'Boxing Day' tun jẹ ọjọ ti awọn orilẹ-ede kan bii Hungary, Germany, Poland ati Netherlands maa n ṣe ajọyọ ọjọ to tẹle ọjọ ọdun Keresimesi. Ninu iwe itan, awọn ile ijọsin naa kopa ninu ṣiṣagbekale ọjọ 'Boxing Day'to wa fun pinpin ẹbun fi mọ riri ara ẹni. Lẹyin ti wọn ba ti gba owo ọrẹ lọwọ awọn ijọ laarin ọdun, wọn maa n ko owo naa sinu apoti, wọn a wa ṣi apoti owo ọrẹ yii lọjọ keji ọdun Keresi, ti wọn a si pin owo inu rẹ fun awọn talaka. Ọjọ wo ni ọjọ' Boxing Day'? Boxing Day jẹ ọjọ keji, ọdun Keresimesi, o si maa n bọ si ọjọ kẹrindinlọgbọn, ninu oṣu Kejila ọdun. Ọjọ ọhun tun jẹ ọjọ isinmi lorilẹ-ede Naijiria ati ni awọn orilẹ-ede miran lagbaye. Lorilẹ-ede wa nibi, ọjọ yii jẹ ọjọ faaji ati ọjọ igablejo loriṣiriṣi fun ọpọ eeyan. Ọjọ ọhun tun jẹ ọjọ  ti awọn eeyan ma jẹ ajẹyo ati ajẹṣẹku ounjẹ ti wọn se lasiko ọdun.
"‘Ọjọ́bọ là ṣì fi ìpàdé àdúrà wákàtí méjì sí fún ìlera Akeredolu kí a tó gbọ́ ìròyìn ikú rẹ̀ l’Ọ́jọ́rú’,Awọn eeyan ipinlẹ Ondo, ilu Ọwọ, orilẹede Naijiria ati jakejado agbaye si ṣe n daro lori iku gomina ipinlẹ Ondo, to tun jẹ odu agbẹjọro ati amofin agba, Oluwarotimi Akeredolu, SAN. Awọn eeyan to sunmọ ṣi n sọ wi pe bi ala ni ọrọ naa ṣi jẹ loju awọn. BBC News Yoruba ṣe abẹwo si ilu Ọwọ tii ṣe ilu abinibi Gomina Rotimi Akeredolu nibi ti gbogbo rẹ ti pa lọlọ ti ọpọ awọn olugbe ilu naa ṣi n kẹdun iku rẹ gẹgẹbi ẹni to ‘ṣe iṣẹ lọpọlọpọ fun idagbasoke ilu Ọwọ”. Alufaa Raphael Agboola ti o jẹ alaga àjọ tó n ri  si ẹgbẹ awon ọmọlẹyin Kristi n'ipinle Ondo so wi pe ni nnkan bi ago mẹjọ abọ ọjọ Iṣẹgun ni oun ati awon alufaa meje kan kuro ni ile gomina nibi ti won ti lọ gbadura fun un. Alufaa Agboọla to sọ pe oun ṣi wa ninu ijaya ni Ọjọbọ tii ṣe ọjọ kejidinlọgbọn ni awon ti yasọtọ fún akanṣe adura oni wakati meji lati ago mejila di agọ meji ọsan fun Akeredolu. Agboola ti o tun je oludari ile ìjósìn Gomina Akeredolu St.Andrew's Cathedral Imola, Ọwọ sọ pẹ gbogbo awon alakale ìjọ ọhun ni won ti so rọ bayii. Ni aafin Ọlọwọ ti ilu Ọwọ, BBC News Yoruba gbọ pe kete ti iroyin iku Akeredolu jẹyọ, gbogbo eto nipa ifinijoye ti o yẹ ko waye l'Ọjọru ni won so rọ. Ẹni to ba BBC News Yoruba sọrọ ṣalaye pẹ ""oni ni ifinijoye fun Ayodeji Daniel Olupona gẹgẹ bi oloye giga irato Ọlọwọ ti ilu Ọwọ ṣugbọn nigba ti won jo de afin laaro oni, ṣe ni awon alaṣẹ afin da won pada.'' Bakan naa ni Ọwọ recreational club ninu eyi ti Gomina Akeredolu jẹ baba isale ati omoegbe ni lati sunipade apapọ ọlọdọọdun wọn to yẹ ko waye ni Ọjọru siwaju ni kete ti iroyin iku Akeredolu jade sita. Akọwe ẹgbẹ naa Onimọẹrọ Rafiu Ojawoye ṣalaye pe Akeredolu  jẹ ọkan gboogi ninu egbẹ naa lati ọjọ pipẹ. "" Ki Akeredolu to di Gomina ni lo ti je ọmọ egbe wa, ilana ẹgbe wa si ni pe Gomina ni o gbọdọ jẹ baba isalẹ eyi lo mu ki Akeredolu di ipo naa mu ko to jade laye. Inu wa ko dun rara fun isele aburu yii, adura wa ni pe ki Ọlorun tẹ ẹ sì afefe rere."""
"Ilé iṣé ọlọ́pàá Osun f'òfin de báńgà yínyìn àti 'carnival' lásìkò pọ̀pọ̀sìnsìn ọdún,Ile iṣẹ ọlọpaa ipinlẹ Osun ti fi ofin de tita, rira ati yinyin banga lasiko pọpọsinsin ọdun yii. Alukoro ileeṣẹ ọlọpaa ipinlẹ naa, SP Opalola Yemisi Olawoyin lo fidi ọrọ yii mulẹ ninu atẹjade kan to fi sita. Ileeṣẹ ọlọpaa kilọ fawọn eeyan ipinlẹ Osun lati ma ta tabi ra ohunkohun bii banga tabi ohunkohun to le ṣe ipalara fawọn eeyan tabi ba dukia jẹ lasiko ọdun yii. Ileeṣẹ ọlọpaa ni eleyii le ṣakoba fun eto abo araalu paapaa julọ ladugboo, nile ijọsin, nibi igbafẹ ati ni ibudokọ. Bakan naa ni ileeṣẹ ọlọpaa tun sọ fawọn eeyan ipinlẹ naa pe oun ti fofin de sise ajọdun ""carnival"" lasiko ọdun yii. Ileeṣẹ ọlọpaa kilọ fawọn ọdọ pe ẹnikẹni to ba korajọ pọ lati ṣe ohunkohun bii ""carnival"" tabi ohun to jọ ọ pe yoo foju wina ofin. Ọlọpaa ipinlẹ Osun wa rọ awọn to ba fẹ ṣe ""carnival"" lati gba gbọngan tabi ile fun iru nkan bẹẹ. Ileeṣẹ ọlọpaa ni ikilọ yii ṣe pataki tori awọn ọdaran kan le fi iru apejọ bẹẹ boju lati ṣiṣẹ ibi wọn. Ileeṣẹ ọlọpaa wa rọ awọn obi, alagbatọ, at'awọn olori ẹsin lati kìlọ fawọn ọmọ wọn pe ki wọn ma kọ eti ikun si ikilọ yii, bi bẹẹ kọọ, wọn o da ara wọn lẹbi. Ẹwẹ, kọmiṣọna ọlọpaa ipinlẹ Ọsun, CP Isyaku Mohammed ti ki gbogbo eeyan ipinlẹ naa ku ọdun Keresimesi ati ọdun tuntun to n bọ lọna."
Wo ìrìn-àjò Afolabi Ghandi Olaoye láti orì pẹpẹ ìjọ RCCG si orì ìtẹ́ Soun Ogbomoso,Ori ti yoo d’ade, ko ni ṣalai de ade, ori ti yoo ba si jọba, ko ni ṣalai de ipo ibọ. Bẹ gan an lọrọ ṣe ri pẹlu Afolabi Ghandi Olaoye ti Gomina Seyi Makinde ipinlẹ Oyo ṣẹṣẹ kede gẹgẹ bi Soun Ogbomoso tuntun ṣe ri. Bi Olaoye ṣe di ọba yatọ si bi ọpọlọpọ ṣe jẹ ọba nitori o jẹ ọkan lara awọn ori ade nilẹ Yoruba ti wọn ti fi igba kan ṣiṣẹ iranṣẹ gẹgẹ bi alufaa ijọ ri. Gẹgẹ bi akọsilẹ ti ri, Ghandi kẹkọọ gboye ninu ede Gẹẹsi ni Naijiria ki o to rinrin ajo lọ si oke okun lati tẹsiwaju lẹnu ẹkọ rẹ nibi to tii kẹkọọ sii nipa ibaṣepọ laarin awọn oṣiṣẹ ati ileeṣẹ. Ọdun 1992 ni Ghandi di pasitọ ijọ Redeemed, ko da ohun ti a gbọ ni pe kii ṣe ifẹ ọkan rẹ gan an lati jẹ ọba bi o tilẹ jẹ pe ipo naa tọ si i. Idile Olaoye tii ṣe idile Ghandi jẹ ọkan lara awọn idile marun un ti wọn maa n jẹ Soun Ogbomoso. Ohun ti a gbọ ni pe Olaoye sọ fun oludari ijọ Redeemed, Pasitọ Enoch Adeboye, nipa ero rẹ pe ko nifẹ si ọba jijẹ. Lẹyin naa ni a gbọ pe pasitọ Adeboye sọ fun un pe o ni wa ni akọsilẹ pe o maa jọba laye. Amọ, Olaoye pada sọ fun ijọ rẹ ni orilẹede Amẹrika laipẹ yii pe oun gba lati jẹ Soun Ogbomoso lẹyin ti oun ba ọpọ eeyan sọrọ. Ero Ghandi tẹlẹ ni pe ki o fẹhinti ti o ba pe ọmọ ọgọta ọdun. Amọ, riro ni ti eniyan, ṣiṣe ni ti Eleduwa, ati pe ayanmọ o gboogun, ori ni ẹlẹjọ.
Portable àti Pasuma rọ òjò àlùjó àti Zaazuu lé àwọn olùjọ́sìn lórí nínú ìjọ Cele,Gbajumọ olorin takasufe, Habeeb Okikiola, ti ọpọ tun mọ si Portable, kọrin ninu ijọ Cele lọjọ Ẹti to kọja. Portable patẹ alujo ninu ile ijọsin Celestial Church of Christ, Land of  Goshen Cathedral, to wa ni agbegbe Ogudu, nipinlẹ Eko, lasiko ti wọn n ṣe isin aṣalẹ iyin, ti awọn elede Gẹẹsi n pe ni Praise Night. Ọjọ diẹ sẹyin ni iroyin ti kọkọ gba ori ayelujara nipa bi ijọ awọn ọmọlẹyin Kristi ọhun ṣe fi iwe pe Portable to jẹ olorin ‘Aye’, ati akọrin mii, Pasuma to n naa jẹ akọrin Fuji. Ọjọru, ọjọ Kọkandinlọgbọn oṣu Kọkanla ọdun 2023 ni iwe ipe to n kede Aṣalẹ iyin naa jade sori opo ayelujara Facebook. Yatọ si Pasuma ati Portable ti wọn jẹ olorin aye, awọn eleto naa tun pe ọmọbinrin olorin kan torukọ rẹ n jẹ May-Shua. Ẹfanjẹliisi Sunday JP, tawọn eeyan tun mọ si De Governor, (Eebudọla 1 of Lagos) ni pasitọ to han ninu iwe ipe ọhun. Ikede naa fa ariyanjiyan, paapaa laarin awọn Kristiẹni to gbagbọ pe ko bojumu fun iru awọn akọrin bẹẹ lati kọrin ninu ile ijọsin. Olori ijọ Sele lapapọ Olatosho Oshoffa ni nkan bi ọsẹ kan sẹyin lo kede pe Portable ko ni kopa nibi isin aṣalẹ tawọn fẹ ṣe. O ni oun ti ba ẹfanjẹlisti ijọ to fi ikede yi sita sọrọ ti o si ti gbọ agbọye pe awọn ko faaye gba olorin aye lati wa sibi eto isin ijọ naa. Nigba ti ariwo ko rọlẹ lori ọrọ naa, adari ijọ kan tun pada kede pe Portable ko ni i wa sibi isin aṣalẹ iyin naa mọ, ṣugbọn akọrin naa ni dandan ni ki oun yoo kọrin bibẹ. Iyalẹnu si lo jẹ nigba ti akrin takasufe ọhun gunlẹ sibi eto isin naa ni alẹ ọjọ Ẹti, ọjọ karundinlogun, oṣu Kejila, to si kọrin lori itage. Ninu fidio kan ti Ọgbẹni Portable fi si ori ayelujara Facebook rẹ, la ti ri i to n kọ lara awọn orin rẹ bi Zazoo, fun ẹgbẹẹgbẹrun eeyan to pejọ lati gbọ́, ti awọn naa si n kọrin tẹle e. Yatọ si eyi, aṣọ funfun ti wọn n pe ni ‘Sutana’, eyi to jẹ aṣọ ti awọn ọmọ ijọ Cele ma n wọ, ni Portable wọ lati fi kọrin. Portable nikan kọ lo kọrin nibi ipejọpọ awọn ọmọ ijọ naa, ogbontarigi akọrin Fuji, Wasiu Alabi ti gbogbo eeyan tun mọ si Pasuma, naa kọrin. Ninu fidio kan ti ijọ CCC Land of Goshen fi si ori ayelujara Facebook wọn, ni Pasuma ti kọ awọn orin 'ẹmi' ati alujo Fuji. Bo ṣe n kọ awọn orin naa ni awọn eeyan n gbè é. Koda, nigba to to asiko kan, awọn kan ninu agbo jade si ori itage lati na owo fun akọrin naa.
Ìjọba àpapọ̀ kéde ìsinmi fún ayẹyẹ ọdún Keresimesi àti ọdún tuntun,Ijọba apapọ ti kede ọjọ karundinlọgbọn ati ọjọ kẹrindinlọgbọn, oṣu Kejila, ọdun 2023 yii gẹgẹ bii ọjọ isinmi lẹnu iṣẹ lati ṣajọyọ ọdun Keresimesi. Bẹẹ naa lo tun kede ọjọ Aje, ọjọ kinni, oṣu Kinni, ọdun 2024 gẹẹ bii isinmi lẹnu iṣẹ lati ṣajọyọ ọdun tuntun. Ikede naa lo waye ninu atẹjade kan lati ọọfisi ileeṣe to n ri si ọrọ abẹle ni Naijiria. Atẹjade naa ni, minisita fọrọ abẹle, Olubunmi Tunji-Ojo le kede bẹẹ loruko ijọba apapọ, o tun ba awọn ọmọlẹyin Kristi ṣajọyọ ọdun Keresimesi. O ni “Ọmọwe Tunji-Ojo rọ awọn Kristẹni ki wọn wo awokọṣe igbeaye Jesu Kristi.” “Ki wọn maa wo awokọṣe awọn ẹkọ rẹ ni ti iwa irẹlẹ, iṣẹ ṣiṣẹ, aanu ati suuru, alaafia ati ododo ti ibi rẹ n ṣapẹrẹ.” Minisita naa sọ pe ijọba apapọ ti ṣeto ebo to peye fun awọn araalu lasiko isinmi ọdun naa. Ẹwẹ, Tunji-Ojo ke si awọn araalu lati mu eto abo ara wọn lọkunkundun, ki wọn si tọ awọn agbofinro lọ ti wọn ba kofiri iwa ọdaran kankan lagbagbe wọn. Gẹgẹ bii ohun to sọ, asiko pọpọṣinṣin ọdun jẹ akoko ti awọn eeyan gbọdọ maa ṣọra nitori awọn kọlọrọsi ti yoo fẹ lo anfani akoko naa lati ṣiṣẹ laabi. Lẹyin naa lo rọ awọn ọmọ Naijiria ki wọn maṣe sọ ireti nu nitori ọdun 2024 yoo dara ju ọdun 2023 yii lọ.
Wo ohun tó mú ayẹyẹ ‘Palm Sunday’ ní Ilorin yàtọ̀ sí ti àgbàyé yòókù,Oni ni ayajọ ‘Palm Sunday’ eyi ti awọn Yoruba maa n pe ni imọ ọpẹ. Ayajọ yii jẹ ọjọ ti awọn ọmọ lẹyin Kristi  fi maa n ṣe ami bi Jesu Kristi ṣe gungun kẹtẹkẹtẹ wọ Jerusalem nigba aye rẹ. Lasiko igba naa , gẹgẹ bi iwe mimọ Bibeli ṣe fi ye ni, niṣe ni awọn eeyan fi ijo ati ayọ pade rẹ pẹlu imọ ọpẹ lọwọ. Lati ara imọ ọpẹ yii naa ni ayẹyẹ naa si ti gba orukọ. Ti ayẹyẹ ọdun ajinde ba ku ọsẹ kan ni ayẹyẹ yii maa n waye ni ọjọ Aiku to ba ṣaaju ọdun ajinde. Kaakiri agbaye si ni wọn ti maa n ṣe ayẹyẹ yii to si maa n waye nigba ti awẹ awọn ọmọlẹyin Kristi ba ku ọsẹ kan to maa pari. Lasiko ayẹyẹ yii ni awọn ọmọlẹyin Kristi maa n fi imọ ọpẹ dara oriṣiriṣi to ba wu wọn. Awọn mii maa n fi ṣami agbelebu eyi to tumọ si bi wọn ṣe kan Jesu mọ agbelebu. Awọn mii maa n lo o lati fi ṣe ẹgba ọrun, awọn mii maa n so mọ ọwọ ati bẹẹ bẹẹ lọ. Ọlọtọ ni toun ọtọ ni bi awọn ọmọlẹyin Kristi ṣe maa n ṣayẹyẹ ni ilu Ilorin, olu ilu ipinlẹ Kwara. Niṣe ni awọn ọmọlẹyin Kristi ni ilu Ilorin maa n ko ara wọn jọ lati ṣe iwọde kaakiri awọn agbegbe kọọkan lati ṣami ayajọ yii. Gbogbo awọn ọmọlẹyin Kristi ni ilu Ilorin lai fi ti ijọ tabi ile ijọsin ti wọn n lọ ṣe ni wọn maa n fi orin ati ilu ṣe iwọde. Bakan naa ni wọn tun ṣe ni ọdun yii nigba ti wọn fijo ati ayọ yide lati ṣayẹyẹ ọdun imọn ọpẹ . Eto iwọde naa lo bẹrẹ ni ile ijọsin St Barnabas to wa ni agbegbe Sabo oke, Ilorin nibi ti wọn kora jọpọ si lati nnkan bii ago meje owurọ. Iwọde naa to bẹrẹ lati Sabo Oke lọ Aminlẹgbẹ, Opomalu, Taiwo Isalẹ, Chalenge, post-office ti wọn si pari si Sabo Oke ti wọn ti bẹrẹ rẹ. Lasiko to n ba BBC News Yoruba sọrọ, igbakeji alaga ẹgbẹ ọmọlẹyin Kristi (CAN), tẹka ipinlẹ Kwara, Pastor Moses Ademola Popoola ṣalaye pe pataki ayajọ imọn ọpẹ ni lati ṣami bi Jesu Kristi ṣe gun kẹtẹkẹtẹ wọ Jerusalẹmu. O rọ awọn ọmọlẹyin Kristi lati ni ẹmi irẹlẹ bi ti Jesu Kristi ki wọn si maa jẹ ki ipa rẹ lapa ninu igbe aye wọn. O ṣalaye pe pataki iwọde naa ni lati mu ki iṣọkan wa laaarin awọn ọmọlẹyin Kristi ipinlẹ Kwara, ati lati fi gbadura si Ọlọrun lori eto ọrọ aje ilẹ Naijiria. O ni eto iwọde naa maa n waye lati so gbogbo onigbagbọ ipinlẹ Kwara papọ lai fi ti ìjọ tabi ẹya ti wọn jẹ ṣe. Ninu ọrọ rẹ sawọn oluwọde naa, akọwe ẹgbẹ ọmọlẹyin Kristi ipinlẹ Kwara, Sina Ibiyemi ke si wọn lati maa gbadura fun ilẹ Naijiria ki Ọlọhun dasi ọrọ eto abo ati tọrọ aje to dẹnu kọlẹ ni Naijiria. Awọn oluwọde naa ko naa ni oorun to mu, wọn kọrin, wọn jo, wọn sin yin Ọlọrun logo to da wọn si lati ri ọdun imọn ọpẹ tọdun yii. Ọpọ awọn eekan ilu ati awọn ojiṣẹ Ọlọrun lọkan-o-jọkan lo peju si ibi eto iwọde naa. Eto iwọde naa ni ikọ eleto abo mojuto lati ri pe ohun gbogbo lọ ni alafia.
Ìdí tí pásítọ̀ Adeboye fi jòkó sórí aga ọba tí orúkọ mi wà – Ọba Orile Igbon ṣàlàyé,Onile Igbon ti Orile Igbon, Ọba Francis Alao ti sọrọ soke lori awuyewuye to waye lori bi alufa ijọ RCCG, Pasitọ E.A. Adeboye ṣe joko sori aga kan ti wọn kọ orukọ oriade naa si. Ọba ọhun, to jẹ igbakeji alaga igbimọ awọn lọbalọba ati oloye nipinlẹ Oyo ṣalaye pe aga ti Adeboye joko si kii ṣe eyii to wa fun oun bii ọba. Ninu atẹjade kan ni Onile Igbon ti ṣalaye pe ko si ootọ ninu iroyin to ni aga itẹ ọba to yẹ ki oun joko si gẹgẹ bii Ọba ni pasitọ ọhun joko si. O ni “Mo ti gbọ nipa ọrọ ti awọn eeyan n sọ lori yelujara lori bi adari ijọ Redeemed Christian Church of God (RCCG), pasitọ Enoch Adejare Adeboye ṣe joko sori ọkan lara awọn aga aafin. “Mo fẹ ko ye awọn eeyan pe iṣe iwaasu ihinrere ni Adeboye wa ṣe ni Orile-Igbon eyii to waye ni papa iṣere ile ẹkọ Olugbon High School. “Ọkọ baalu rẹ balẹ si gbagede aarin aafin, lati ibẹ ni mo ti gbalejọ rẹ ninu yara igbalejo mi. A lo akoko diẹ lati sọrọ nipa Naiiria ati Orile-Igbon ki a to lọ si gbagede eto naa nibi ti ẹgbẹgbẹrun eeyan ti n duro. “Mo darapọ mọ alufaa naa lọ si gbagede eto ọhun lati ṣatilẹyin fun un nitori ibukun ni eto naa yoo jẹ fun ilu wa, o si gbadura fun ilu wa ati gbogbo awọn to wa nibi eto ọhun. “Lọna ati ṣe ayẹsi rẹ, mo yọnda ọkan lara awọn ijoko ori ade ti a ti ya sọtọ fun awọn eeyan pataki fun pasitọ naa lati lo lasiko eto naa.” Ọba alaye naa ṣalaye pe ijọko ti Adeboye joko si kii ṣe eyi ti wọn ya sọtọ fun Olugbon nikan, eyii ti kii ba ẹlomiran pin nitori itan ati nkan iṣẹmbaye to rọ mọ ijoko naa. O pari ọrọ rẹ pe ijoko ti ọba nikan, eyi to jẹ aga itẹ ọba, wa, bẹẹ ni ijoko awọn eeyan pataki tun wa ni aafin, nitori naa ki awọn eeyan dẹkun ati maa gbe iroyin ẹlẹjẹ kiri nipa ibi ti alufaa Adeboye joko si. Ẹnu ọjọ mẹta yii ni aworan adari agba ijọ RCCG, Pasitọ Enoch Adejare Adeboye fa ori ayelujara ya nibi to ti joko sori aga Ọba Olugbon ti orile, Ọba Francis Olusola Alao. Ọpọ araalu lo bu ẹnu atẹ lu aworan naa, ti wọ sin n sọ pe ni ṣe ni ojiṣẹ Ọlọrun naa le ọba alaye ọhun kuro lori aga rẹ, to si joko si i. Lara awọn eeyan to n jẹ ọrọ naa lẹnu julọ loju opo X ni ọkunrin kan ti orukẹ rẹ n jẹ Arakunrin Alani Alani sọ pe “Eredi ti a ṣe n sọ pe a ko fẹ ki ẹlẹsin igbagbọ tabi Musulumi jọba nilẹ Yoruba ree. “Ẹ wo radarada yii, laipẹ yii ni a ri ti ọba kan n dọbalẹ fun pasitọ. “Ijọ RCCG ni iṣẹ buburu kan ti wọn fẹ ṣe nilẹ Yoruba a ko si gbọdọ gba pasitọ Adeboye laaye ko to pẹ ju. Amọ lẹyin ti awọn eeyan bẹrẹ si n jẹ ọrọ naa lẹnu ti wọn si n bu ẹnu atẹ lu pasitọ Adeboye ni ijọ RCCG funra ṣalaye bi aworan naa ṣe jẹ. Ninu atẹjade kan ti ẹka ijọ naa to n ri si ọrọ iroyin, RCCG Publuc Relations, fi lede, o ni irọ ni iroyin to ni pasitọ Adeboye ni ki ọba didie kuro lori ijọko rẹ ki oun le joko sibẹ. Atẹjade naa  ni “Pasitọ E.A. Adeboye fẹ lọ waasu lori aga iwaasu, ijoko kan si wa nibẹ, eyii ti wọn ti pese fun un to si jẹ aga kan ṣoṣo to wa nibẹ. “Ko si igba kankan lasiko iwaasu ọhun to sọ fun eyikeyi ninu awọn ọba to wa nibẹ pe ki wọn dide fun oun lati joko. “O bọwọ fun awọn ọba, o si pọn wọn le pupọ, nitori naa ko le tabuku wọn rara.” Atẹjade ọhun sọ siwaju si pe pasitọ Adeboye ko fi ara pe Ọlọrun, o si rọ awọn to n gbe iroyin ẹlẹjẹ kiiri nipa ohun to ṣẹlẹ lọjọ naa ki wọn dẹkun ati maa ṣe bẹẹ. RCCG pari atẹjade naa pe “Ko sọ fun ẹnikẹni, ko si le sọ fun ẹnikẹni ko fi aga rẹ silẹ fun oun. “E jọwọ ẹ kọkọ wadii odo ọrọ lati ọọfisi rẹ ki ẹ to maa sọrọ nipa ohunkohun to ni ṣe pẹlu pasitọ E.A. Adeboye”
Good Friday: Kí ló jẹ́ kí wọ́n máa pe ọjọ́ tí wọ́n kan Jésù mọ́ igi agbelebu ní ọjọ́ rere?,Ọdún Ajinde yìí ni àwon ọmọlẹyìn Kristi jakejado àgbáyé máa n ṣe ìrántí ikú ati ajinde Jesu Kristi. Ni ibẹrẹ pẹpẹ ẹṣin Kristẹni, awọn onigbagbọ máa n ya ọjọ náà sọtọ gẹgẹ bíi ọjọ ibanujẹ, ọjọ ọfọ, ọjọ ironupiwada ati ọjọ awẹ. Ọjọ yii si ni wọn maa n pe ni ọjọ Ẹ́ti rere lode oni, koda, ọpọ Kristiẹni kii jẹ ohun abẹmi to jẹ ẹlẹjẹ ni iru ayajọ oni lati sami ati iya nla iku Jesu lori igi agbelebu. Fun ọdun 2021, oni yii, tíì ṣe ọjọ Keji, oṣù Kẹrin ni ọjọ Ẹti rere fun ọdun yii bọ si, ti wọn n pe ni Good Friday. Bó tilẹ jẹ pé ọjọ ọfọ ati ìbànújẹ ni ọjọ náà jẹ ninu itan ẹṣin onígbàgbọ, amọ ọjọ náà ló jẹ òpin ọsẹ to se pataki julọ ninu itan Kristẹni. Ọsẹ yii ni wọn maa n pe ni ọsẹ ikaanu fun ijiya ati iku Jesu Kristi. Ìgbàgbọ àwọn Kristẹni ni pé, ọjọ Ẹtì náà ni Jesu ku lórí igi agbelebu, to sí ko ẹsẹ gbogbo araye lọ, ko to di pe o ji dide pada ni ọjọ kẹta. Ṣugbọn ki lo de ti wọn fi n pé ọjọ náà ni Good Friday, ìyẹn ọjọ Ẹtì rere, dipo ọjọ ibanujẹ ti ọjọ náà jẹ? Àlùfáà Mike Schmitz ni lootọ lo jẹ ọjọ ibanujẹ, ṣugbọn ni ida keji ẹwẹ, ọjọ ayọ ni ọjọ náà nítorí pé ọjọ ọhun gan ni Jésù ko ẹsẹ arayé lọ lori igi agbelebu. O ni awọn onígbàgbọ́ máa n ri ọjọ náà bíi ọjọ ti Ọlọrun ko ẹsẹ arayé lọ, to si dari ẹsẹ jin gbogbo èèyàn labẹ ore ọfẹ Jesu. Àlùfáà náà parí ọrọ rẹ pé, agbelebu nìkan ni idahun sí gbogbo ìbéèrè awọn Kristẹni lórí gbogbo ìṣòro tí wọn bá gbé tọ Ọlọrun wa. Eredi ree ti ọjọ Good Friday yii se jẹ ọjọ ayọ fun onígbàgbọ bo tilẹ jẹ pé ọjọ burúkú ni ọjọ náà nínú ìtàn ẹṣin Kristẹni káàkiri àgbáyé. BBC Yoruba wa n ki awọn ọmọlẹyin Kristi lagbaye ku ọdun ọjọ Ẹti rere, ta si n gbadura pe a se pupọ rẹ nile aye.
"Wọ́n ṣàwárí ṣọ́ọ̀ṣì tó ń lé ẹ̀mí burúkú jáde nínú ọmọdékùnrin kan ní UK,Ẹka ile ijọsin kan ni UK ni wọn ti ṣe awari rẹ lasiko ti wọn n gbiyanju lati le ẹmi aimọ kuro nlnu ọmọ ọdun mẹrindinlogun kan. Ile ijọsin  Universal Church of Kingdom of God ni wọn rí ti ní wọn ń fedefọ awọn ọrọ nla lati fi le ẹmi buruku naa kuro. Ile ìjọsin UCKG ni ẹnikẹni ti ko ba ti pe ọmọ ọdun mejidinlogun ko ni anfani sì awọn adura nla. Iwadii Ileeṣẹ BBC Panorama ree. Ile ijọsin sọ fun awọn olùjọsìn rẹ pe o le se iranlọwọ ohun to n ba ọkan jẹ wọn nípa líle ẹmi buruku jade. Ile ijọsin UCKG ni ẹka kaakiri agbaye, pẹlu ẹka marundinlogoji ni ilẹ UK níbi tí wọn forukọ silẹ gẹgẹ bii ileeṣẹ to n pese iranlọwọ. O ni olùjọsìn ẹgbẹrun mẹwaa kaakiri orilẹede UK, to si n pe ara rẹ ní ile ijọsin igbalode. Adura lati le ẹmi buruku jade ni ko wọpọ ni ile ijọsin Kristẹni lagbaye. Dokita Joe Alfred, Bíṣọọbu to n sisẹ lati se atunse asa Kristẹni. ""Awọn ile ijọsin ni England ni líle ẹmi buruku jade lati ẹka wọn. Ibeere wa ni pe bí wọn sese Adura nla ti UCKG yii ni Pasitọ ma gbe ọwọ le awọn olùjọsìn lori tí yoo si ma pàṣẹ fún ẹmi okunkun lati jade kuro lara wọn. Ile ijọsin ni awọn n se eto adura nla yii lati fọ ẹmi awọn eeyan mọ ati lati tan isoro wọn. Ile ijọsin UCKG bẹrẹ si ma wo gau lẹyin ti ọmọ mẹjọ kan, Victoria Climbie, ẹni tí ẹgbọn iya rẹ ati ọrẹ rẹ ọkùnrin ṣekupa. Ni o ku ọsẹ kan to ma jade ni ẹgbọn iya rẹ ati ọrẹ ọkùnrin gbe Victoria lọ sí ẹka ile ijọsin. Pasitọ ni oun ro pe ẹmi buruku lo wa ninu ọmọ naa, ti oun si rọ wọn lati gbe lọ síbi isọji adura nla sugbọn kí adura naa to bẹrẹ Pasitọ ni oun rọ ẹgbọn iya rẹ lati gbe ọmọ naa lọ ile iwosan BBC Panorama ṣe abẹwo si ẹgbẹ awọn ọdọ ni UCKG ni Brixton Aworan safihan bí Pasitọ ṣe n awọn ọdọ sì isọri ọjọ orí wọn. Ọdọ ọmọkùnrin to ba sọrọ ni ọmọ ọdun mẹrindinlogun nigba ti oun gba adura nla lọwọ Pasitọ. ""Ọlọrun mi, jẹ ki ina rẹ jo ẹmi esu kuro lara mi "" Pasitọ gba adura. Pasitọ di orí ọmọ naa mu, to si n gba adura pe ki ẹmi buruku jade laye rẹ. BBC fi fọnran naa han Jahnine Davis, ajafẹtọ ọmọde. O ni ""Pẹlu nnkan to waye nípa iku Victoria Climbie ni ọpọlọpọ ọdun sẹyin ati pẹlu fọnran yii, UCKG ni lati bere awọn ibeere kan lọwọ ara wọn. ""Ṣíṣe eto ilana jẹ nnkan, mimo juto jẹ nnkan mi, tí wọn ko ba mojuto ko ni itumọ Ninu atẹjade UCKG, wọn ní  ""Adura nla jẹ nnkan ti a ma ṣe fun itusilẹ, ko ki n se ẹnikẹ́ni ti ko ba ti de ẹni ọdun mọkandinlogun. Pẹlu bi ẹka ile ijosin ṣe le ni ọgbọn ni ilẹ UK, ile UCKG ni oun yí  ile awọn eeyan pada si daada BBC ba awọn olùjọsìn ogoji to ti kuro ile ijọsin naa , àwọn mii tí kuro lọjọ tipẹ ti awọn mi si sẹsẹ kuro laipẹ. Sharon darapọ mọ ẹka London Stratford nigba to wa ni ẹni ọdun mọkandinlogun. O ni oun sọ fun Pasitọ awọn nnkan to n ṣe oun, o ni ko sọ fun lati ma gba imọran akọsẹmọsẹ fun Iranlọwọ. ""Mo ṣe adura nla, o de ibi kan n ko fẹ lọ mọ nitori ẹru n bami lati ati pe ẹmi wọn ma nka si ni gbogbo igba. UCKG sọ fun BBC pe awọn ko lo ọgbọn lati awọn eeyan tabi lati gba lọwọ awọn eeyan. Ile ijọsin ni pupọ awọn ololufẹ ile ijosin ni inu wọn dun pẹlu isẹ rere tí wọn n se. Ṣugbọn pupọ awọn olùjọsìn to ti kuro ni ile ijọsin ni awọn ko le pada si ile ijọsin naa."
""
Ta ni ọ̀rẹ́bìnrin tí akọrin ẹ̀mí Moses Bliss dẹnu ìfẹ́ kọ tó mi orí ayélujára tìtì?,Yoruba bọ, wọn ni ọrọ ifẹ bi adanwo ni. Bayii ni ọrọ ri gan an pẹlu gbajugbaja akọrin ẹmi, Moses Enang ti ọpọ mọ si Moses Bliss lẹyin ti o dẹnu ifẹ ko ọrẹbinrin rẹ, Marie Wiseborn. Bliss ẹni ọdun mejidinlọgbọn ya ọpọ awọn ololufẹ rẹ lẹnu nigba to pin awọn fọto bi o ti fun ọrẹbinrin rẹ ni oruka loju opo Instagram rẹ lẹyin to dẹnu ifẹ kọ ọ. Lọjọ Ẹti ni ilumọọka akọrin ẹmi ọhun fun Marie to jẹ ọmọbibi orilẹede Ghana ni oruka. Lẹyin ti o fun un ni oruka tan ni Bliss jẹ ki gbogbo eeyan mọ afẹsọna rẹ pẹlu awọn ati fọta awọn mejeeji to fi lede lori oju opo Instagram rẹ bakan naa. Lati igba ti Bliss ti pin fọto bi o ti dẹnu ifẹ kọ afẹsọna rẹ yi lawọn eeyan ti n beere iru eeyan ti Marie jẹ gan an. Ọpọ eeyan ni ko mo ohun kohun nipa Marie ki Bliss to pin fọto bi o ṣe dẹnu kọ ọ lori ayelujara. Bliss sọ loju opo Instagram pe ''mo dupẹ lọwọ rẹ Marie Wiseborn wi pe o gba lati jẹ afẹsọna mi. Mo ti ri ojurere gba lati ọdọ Oluwa.'' Ọpọ eeyan lo ti mọ ọdọbinrin Wiseborn gẹgẹ bi afẹsọna akọrim ẹmi, Bliss bayii. Amọ, ọmọbinrin ju wi pe o jẹ afẹsọna olohun aro akọrin ẹmi nikan lọ. Iwadii fihan pe Marie jẹ amofin, oniwaasu, o si tun jẹ akọrin bakan naa. Ohun ti ọpọ eeyan tun n sọ nipa rẹ ni pe imura diẹ naa ni imura Marie bo tilẹ jẹ pe arẹwa obinrin ni i ṣe. Ile ẹkọ giga fasiti ilu London ni Marie ti kẹkọọ gboye amofin. Ni oṣu Keje ọdun 2022, Marie ka ọrọ apilẹkọ ni fasiti Surrey lorilẹede England bakan naa. Ọpọ awọn akẹkọọ fasiti lo wa nikalẹ nigba to ka ọrọ apilẹkọ rẹ ọhun. Koda, aṣọ ibilẹ orilẹede Ghana gan an ni Marie wọ nibi eto naa. Bo tilẹ jẹ ọmọbibi orilẹede Ghana ni Marie i ṣe, ilẹ Yuroopu ni o fi ṣe ibugbe nibi ti lọ si ile ẹkọ.
"Ní ìmọ̀ nípa bi BBC ṣe n ṣiṣẹ́ ìròyìn ayélujara nínú òtítọ́ àti láì ti igbá kan bọ̀ ọ̀kan nínú,BBC jẹ́ ìlúmọ̀ọ́ka láàrín àwọ́n olólùfẹ́ rẹ̀ lórìlẹ̀-èdè UK àti jákèjádò àgbáyé, à ń ṣe àgbékalẹ̀ ìròyìn tí ẹ le fọkàn tán. Ẹ̀rọ ayélujára wa, Móhùnmáwòràn àti Rẹdíò, ìròyìn tó  pé ti ko sì ní ẹja ń bákan nínú, ti ó dádúró tí ó sì wà fún òótọ́ ní BBC ń ṣe. Èròjà ìlànà tí BBC ń gba ṣe ìròyìn: Ọ̀pọ̀ àwọn olólùfẹ́ BBC ní ìfẹ́ nítori pe ìròyìn wa kò ni ẹja n bákan nínú òòtaọ́ yìí si ló jẹ ki wọ́n dúro tìwá gbágbáágbá. Ilé iṣẹ́ BBC kò ní bàbá ìsàlẹ̀, à kìí parọ, a sí ní òótọ́. A ní ìfarajì láti mú ìròyìn tó gún reége láì gbé ọmọ ọbà fún ọ̀ṣun, bákan náà ni a maa ń yàgò gédégédé fún ǹkan to ba lé ṣi àwọn olólùlùfẹ́ wa lọ́nà ""Ìfarajì wa fún àìfigbákan bọ̀kan nínú jẹ gbùngbùn ọkọ̀ ìgbákẹ̀le àwọn ènìyàn nínú wa. Nínú gbogbo àwọn ìròyìn tí à ń gbé síta a má ń fi ojú sùnùkùn wo ìròyìn tí a ba fẹ́ gbe síta láti rii dáju pe kìí ṣe èrò ara wa ní à ń gbe jáde. A máa n ṣe àgbéyèwò ìròyìn kan, à ó yẹ gbogbo ẹ̀rí to níṣe jáde pẹlu àìní ẹni ti a ń ṣègbè fún lọ́kan"" A mọ pé ó n ira láti dá ìròyìn tó jẹ́ ojúlowó mọ̀ lári ẹ̀rọ ayélujára. Bákan náà ní a mọ pé ọ̀pọ̀ àwọn olólùfẹ́ wà ló fẹ́ ní òye bí BBC ṣe ń gbé ìròyìn wọ́n jáde. Nítorí ìdí èyí, BBC ń ṣiṣẹ́ takuntakun láti sàlàyé ìrú àwọn ìmọ̀ ti ẹ ń kà tàbí wò lóri ẹ̀rọ ayélujára, níbo àti ọ̀dọ̀ tààni ìrú ẹni tó ń gbé ìròyìn náà jáde, àti pé báwo ní wọ́n ṣe kọ ìròyìn náà, nípasẹ̀ èyí, ẹyin gan ó le jẹ́rìí sí ọ̀nà ti ẹ fi lè ní ìgbẹkẹ̀lé nínú ìròyìn BBC À ń  ṣe atọ́ka tó ṣàlàyé ìṣẹ́ ìròyìn tó ṣe gbẹ́kẹ̀lé ""ẹ̀rọ ìkàwé"", èyí túnmọ sí pé à lè ṣe àwári rẹ̀ nípa lílo èròjà tí a fí ń ṣe àwári ǹkan lórí àwọn èròjà àtẹjíṣẹ́ orí ẹ̀rọ ayélujára, èyí yóò ma ràn wọ́n lọ́wọ́ láti dá ìròyìn òótọ́ọ́ mọ̀ àti orísun rẹ̀ náà. Ó ti pẹ́ tí BBC tí ní àwọn ìlànà tó ń gba kọ ìròyìn tí yóò sí wà ní ìbámu pẹ̀lú àwọn àlàklẹ tí ó yẹ nínú ètò ìròyìn kíkọ. Láti mú kí ó rọ̀rùn fún yín láti rí bí a ṣe ń lo àwọn ìlànà ìlànà ní yàrá ìkóròyìn jọ wa, a ti kọ gbogbo àwọn ǹkan ti yóò wúlò fún yín sí ipele yìí. Èrongbà wa: Èròngbà wà ní  láti gbé ìgbésẹ̀ láti ṣe ǹkan ti yóò ṣe àǹfàní fún ará ìlú, ṣíṣe ìṣẹ́ fún àwọn alábara wa nípa pípèsè ìròyìn tó yàtọ̀, tó kú ojú òṣùwọ́n, tí ko sì ni ẹjańbakàn ńinú, bákan náà ni à n kọ́ àwọn ènìyàn lẹ́kọ̀ọ́, à n fí ohun tó ń lọ to wọ́n leti bákan náà ni àn dáwọn lára yá. Fún ẹkúnrẹ́rẹ́ BBC Charter. Olùdásílẹ̀, Àgbékalẹ̀, Ọ̀nà tí à n gbà rí owó àti Ẹbun: Ilé iṣẹ́ BBC dádúro gedegbe kúrò ńinú ǹkan tó le ta ẹrẹ̀ bá àwọn àlàsílẹ̀ ìlàna ìròyìn ti à ń gbé jáde. Ìdánilójú wà fún àwọn oníbàrá wa pé àgbéjade ìròyìn wà kìí ṣe nítori ìfẹ́ inú ẹnikẹni, yálà olóṣèlú, tàbí àwọn olókòòwò, tàbí ọlọ́dan ni kànkan. Ní ìmọ̀ síi nípa bí BBC ṣe ń rí owó ìsúná rẹ̀ yálà ní ilẹ̀ Gẹ̀ẹ́sì tàbí láwọ́n orilẹ̀-èdè òkè òkunBBC Charter on the independence of the BBC. Ọdún ìdásílẹ̀ ilé iṣẹ́ BBC: A dá BBC sílẹ̀  ń ọjọ̀ kejìdílógun oṣù kẹwàá, ọdún 1922. Ka ẹkúnrẹ́rẹ́ rẹ̀ níbi history of the BBC. Òfin to de ìlànà àmúlò: Awọn BBC's Editorial Guidelines ṣe àlàálẹ̀ àwọn ìlànà ti à n gbà ṣe ìsẹ́ ìròyìn ati bí àwọn ìroyin wa yẹ kó wà. Àwọn ìlà fún àyẹ̀wò Onírúurú ìlànà ìṣe: Ní ìmọ̀ nípa bi ilé iṣe BBC ṣe farajì fún ṣiṣe àmojúto oríṣiriṣi ẹ̀yà BBC Charter. Ìjábọ àwọn òṣìṣẹ́ nípà ẹyàmẹya: Mọ̀ nípa bí BBC ṣe ń ṣisẹ́ láti túbọ̀ mú ìwúri ba gbogbo ẹ̀yá, ẹsin àti àwọ̀ BBC's Equality Information Report. Àwọn Àtúnṣe: Ilé iṣẹ́ BBC ń a fi ara ji fun aseyori ise to n lo geere . Àwọn ìlànà sí àtúnṣe ní a le ri ninu àwọn abala ilàna bí a ṣe ń kọ ìròyìn Ọ̀nà tí à n gbà ṣe ìwádìí ìròyìn wa  gbọdọ̀ dá lóri òòtọ́, èyí ti o ṣe gbéléwọ̀n, tí a si kọọ́ sílẹ̀ ní èdè tó dántọ́ ati pe ko gbodo ni ìtúmọ míràn sí ohun ti a sọ. A gbọdọ jẹ́ olóòtọ́ kí a sì yẹra fún ohun ti a kò mọ̀, iroyin kùbá kùgbé. Ifẹ̀sùn kan, ẹ̀rí nípa àfojúrí nìkan àti àwọn ǹkan  míràn ti a kò le fìdí rẹ̀ múlẹ̀ gbọ̀dọ̀ jẹ́ bi àfiwé pẹ̀lú ǹkan ti ẹlòmíràn ti fi ìdí rẹ̀ múlẹ̀ Tí a ba ṣe aṣìṣé,  a máá n jáde si gbangba láti tọrọ àforíjì, bákan náà ni a ma ní a máá n gba àwọn ènìyàn níyanjú láti kọ àṣà kíkọ́ ẹ̀kọ́ lára elòmíràn. Bí a ba ti ṣe atúnṣe si ǹkan ti a ti kọ síta tẹ́lẹ̀, a máá ń pe àkíyesí àwọn alábàráà wà sí àkíyàsí pé à ti ṣe àtúnṣe, pèlú àsìkò ti ìrú àtúnṣe bẹ́ẹ̀ wáye. Tí ó ba jẹ́ pé ìrú àṣìṣe bẹ́ẹ̀ kò yìí ìtumọ tàbí ǹkan ti ìròyín náà lòdí si ìlàna imúṣẹse wa bí àpẹrẹ (àṣìkọ orúkó) à ṣe àyípada lái pe àkíyèsí ẹnikẹni síi. Àyà fi to ba jẹ́ pe ìrú ìròyìn bẹ́ẹ̀ kìí ṣe fún ìgbà pípẹ́ a nígbàgbọ́ pé irú àkọsílẹ̀ yìí ti a gbé jáde lóri ẹ̀rọ ayélujára yóò dí ǹkan ti yóò ma wa titi fún àtúnlò àti pé a kò ní yọọ́ kúrò. Ẹ̀wẹ̀ a lè rí àwọn ìdí tó le mú ọ̀rọ̀ òfin dáni, kí ó mú ewu dáni fún ọlọdani tàbi kí o ma ba ìlànà tí àn gba ṣe iṣẹ́ ìròyìn ni BBC ti a ko si le ṣe àtúnṣe si, à ki a yọ. Àwọn ìlà fún àyẹ̀wò: Àyẹ̀wò/ìwádìí tó yè kooro: Àyẹ̀wọ̀ àti ìlànà pípéyé ni a ti sàlàyé nínú Editorial Guidelines on Accuracy. Àwọn orísun ti a o lè dárúkọ: Àwọn àlàkalẹ̀ ìmúṣe àti ìtọ́sọ́nà lóri lílo àwọn orísún ti kò lórúkọ wà ni ẹ̀kúnrẹ́rẹ́ nibi yìí Editorial Guidelines. Awọn ìlà àyẹwò míiràn: Àwọn àbọ̀ tó ṣe siṣẹ́ lé lórí: A ṣe àgbékalẹ̀ ìlànà tí BBC ńgba láti moju to aríwisi awọn alábàra wọ́n BBC Complaints Framework.. Olùdarí BBC: Èyí ní àwọn ọ́gá àgbà aláṣẹ ẹka ìròyìn BBC News Board. Ìròyìn BBC tí ó ba jẹ pe BBC ló ṣe ìwádìí rẹ̀ máa ń ni orúkọ àkọròyín àti àwọn akọroyin tó tí wọ́n ní ojúṣe kan pàtó. Sùgbọ́n àwọn ìròyìn ti a sà káàkíri awọn ìwé ìròyìn míràn, tàbí ti a ba mú ìwádiìí jáde ní àwon ẹka BBC mírà, tàbi ti akọròyìn kan ti kọkọ ṣiṣé lé lori sáájú tẹ́lẹ̀ kò lé gbé orúkọ kankan lóri. Ilé iṣẹ́ ìròyìn BBC máá ń fi ìyàtọ̀ sí àwọn ìròyin tí a le fí àwọn ìdí rẹ múlẹ̀ àtí àwọn èyí ti àwọn ènìyàn kan sọ èrò ọkàn wọ́n lásán. a máa n lo ẹ̀rọ ìkàwé se àkọle rẹ̀ si ipele mẹ́fà: Àgbéjáde iṣẹ́ wa bótiwù kórí máà n kún ojú oṣùwọ̀n, a máá n ṣe ìwádìí láti orísun to múná dóko pẹ̀lú ẹ̀ri to dáju, àyẹwò fínifíní, ati àgbekalẹ ni ede ti o daju, àti òtitọ. A ngbiyanju lati jẹ olòótọ́ kí a sì sàlàyé nípa ohun ti  a ko mọ, bákan náà ni a maa n yago fun wọ́niwọ́n pé. Lásìkò ti ilé iṣẹ́ ìròyìn BBC bá ti gbarale orisun kan fun ìròyìn rẹ̀, à ó kọ orúkọ ẹní náà sii tí ààyè rẹ̀ bá yọ. Ní ọ̀pọ̀ ìgbà a máa n tọ́kasi àtẹjáde ìjọba, èyí to ba jẹ mọ ìṣìrò tàbi orísun ọ̀rọ̀ kan to n lọ nita,  lati fun yin ni anfani lati dẹjọ fun ara yin lori alaye ipilẹ ìròyìn tábi àlàyé lóri ìròyìn ti à n ṣe. Nígbà kúúgbà ti to ba yẹ, a máa n fi ìlà ti a o fi de ojú opó àwọn ti ni ìròyìn, tàbi tan imọlẹ̀ si ǹkan ti à ń sọ ínú ìròyìn wa. Fún iṣẹ́ to níkìmí nínú, bí iṣẹ́ ìwádìí tàbi kíkọ ìròyìn tó níṣe pẹ̀lú dátà, a máa ń ràn yín lọ́wọ́ láti ni òye bi a ṣe ń se iṣẹ́ wa nípà sísàfihàn bi aṣe ṣe àkójọ dátà àti ìtúpalẹ̀ ohunkohun to ba dabi ẹni pe ó ta kókó, àwọn àròsínú tàbi ìlànà míràn ti a gbà ṣiṣẹ́- bí àpẹẹrẹ, àwọn àpẹẹrẹ ìkẹ́kọ̀ọ́, ìwọ̀n àyẹwò, sisasoju, awọn àlà àìtọ́, báwo  ni a ṣe gba dátà, ọ̀nà wo lo gbà báramu lágbàyé, pẹ̀lú ìgbà àti àkókò"
